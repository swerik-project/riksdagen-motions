<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UU-02836">
  <teiHeader>
    <fileDesc>
      <titleStmt>
        <title>med anledning av skr. 2023/24:115 Verksamheten i Europeiska unionen under 2023</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2836 av Håkan Svenneling m.fl. (V)</title>
          <idno type="rdwebb">HB022836</idno>
          <rs type="number">2836</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HB022836/text</ref>
          <ref type="dokument_url_html">https://data.riksdagen.se/dokument/HB022836</ref>
          <ref type="dokumentstatus_url_xml">https://data.riksdagen.se/dokumentstatus/HB022836</ref>
          <ref type="pdf">https://data.riksdagen.se/fil/48DCB601-ADBB-4970-91D7-4E2BC5818EEB</ref>
          <ref type="docx">https://data.riksdagen.se/fil/E89C5A74-1416-4ED3-8776-AB17EF221594</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-3ZE2FM2jJBVYsLEKFAEHZW" type="basedOn"/>
        <correspContext corresp="i-3ZE2FM2jJBVYsLEKFAEHZW">
          <ref>Skrivelse 2023/24:115</ref>
        </correspContext>
        <correspAction xml:id="i-L5SMC7n4ZaCvd1SX5DmQcG" type="signed"/>
        <correspContext corresp="i-L5SMC7n4ZaCvd1SX5DmQcG">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-CC32zPrArjHUHKA6VpKBsh" type="submitted">
          <date when="2024-03-21"/>
          <time when="16:08:20"/>
        </correspAction>
        <correspAction xml:id="i-AVaiYkdbLvMiynyMuEE5Ab" type="reviewed">
          <date when="2024-03-26"/>
          <time when="10:42:02"/>
        </correspAction>
        <correspAction xml:id="i-TdFmMuhcoeEi1EiTV5nF76" type="dismissed">
          <date when="2024-04-02"/>
        </correspAction>
        <correspAction xml:id="i-C7o4MMGDJaKTXC6xE8jDVW" type="referred">
          <date when="2024-04-03"/>
        </correspAction>
        <correspAction xml:id="i-JfvmEc1XNkvMBadMMFWWdA" type="assigned">
          <date when="2024-03-27"/>
          <time when="13:06:49"/>
        </correspAction>
        <correspContext corresp="i-JfvmEc1XNkvMBadMMFWWdA">
          <ref type="assignedTo">Utrikesutskottet</ref>
        </correspContext>
        <correspAction xml:id="i-RSu7mvWQ1DKEd1rvpdq6rE" type="behandlas_i"/>
        <correspContext corresp="i-RSu7mvWQ1DKEd1rvpdq6rE">
          <ref type="uppgift">2023/24:UU10</ref>
          <ref type="ref_dok_id">HB01UU10</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2023</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-FPrLKnGTvF2JHkjNzuFov4" type="motHeader">
        <div xml:id="i-X2Wwbs6sg1SL4qEEHaUou4" type="motTitle">
          Motion till riksdagen 2023/24:2836 av Håkan Svenneling m.fl.
          (V) med anledning av skr. 2023/24:115 Verksamheten i Europeiska
          unionen under 2023
        </div>
      </div>
      <div xml:id="i-MGBqEKFadKGwrzVvcrAgWx" type="motBody">
        <div xml:id="i-2Dejybtrm1iqtJQopobmvn" type="TOC">
          <head xml:id="i-JgF6gdWuZWkictU8mUszdm">
            1 Innehållsförteckning
          </head>
          <list xml:id="i-s9viUXwETrUpDATsndXLo">
            <item xml:id="i-Bf1RSnpUkqeE4bf2cFjoUk" style="indent-level: 1">
              1 Innehållsförteckning
            </item>
            <item xml:id="i-5ffdBXhDog5rMnVP12Avme" style="indent-level: 1">
              2 Förslag till riksdagsbeslut
            </item>
            <item xml:id="i-NBFuTV7xG5Lqga7fxnQiyy" style="indent-level: 1">
              3 Inledning
            </item>
            <item xml:id="i-KGFk2xaqWaL7q6DhQcWEJ2" style="indent-level: 1">
              4 EU:s utveckling
            </item>
            <item xml:id="i-PTXQwwFUMERSWoNkBZJL1w" style="indent-level: 1">
              5 Demokrati, mänskliga rättigheter och rättsstatens principer
            </item>
            <item xml:id="i-A4vC5yqWprGPDnoZYetse3" style="indent-level: 1">
              6 Klimatomställning på riktigt
            </item>
            <item xml:id="i-MwuVpDjuVVTPe2A47JhoBg" style="indent-level: 2">
              6.1 Den europeiska gröna given
            </item>
            <item xml:id="i-8wApRkoVFy9usJPbrjeMEq" style="indent-level: 2">
              6.2 EU:s elmarknad
            </item>
            <item xml:id="i-Wd7K8KnZ3SjrLKsNz1J7DA" style="indent-level: 1">
              7 EU:s fleråriga budgetram 2021–2027
            </item>
            <item xml:id="i-WukT63pN9bdeVEH5jNa8QX" style="indent-level: 1">
              8 Utvidgningsprocessen
            </item>
            <item xml:id="i-RbcwK2Rzc2v5Seg9o1ckff" style="indent-level: 2">
              8.1 Turkiet
            </item>
            <item xml:id="i-SKUBVebCsHUfzyzjDgFndh" style="indent-level: 1">
              9 EU:s strategi för Östersjöregionen
            </item>
            <item xml:id="i-PUyLKPrYsCTc1cfFyqfTXq" style="indent-level: 1">
              10 EU:s utrikes- och säkerhetspolitik
            </item>
            <item xml:id="i-2PzK5yDM7SCVqZUndJK9kx" style="indent-level: 2">
              10.1 Ett kärnvapenfritt EU
            </item>
            <item xml:id="i-8MsUPYKJSf3huBmJPzeTz2" style="indent-level: 1">
              11 Handelspolitik
            </item>
            <item xml:id="i-Dgs81nkUaoruFhVAvFbqSQ" style="indent-level: 1">
              12 Utvecklingspolitik
            </item>
            <item xml:id="i-1BVQTwsSjedUaEiW6NE71" style="indent-level: 1">
              13 Försvarspolitik
            </item>
            <item xml:id="i-Jd645b52PApauxfqqGieXb" style="indent-level: 1">
              14 EU:s bilaterala och regionala förbindelser
            </item>
            <item xml:id="i-9Tu83ffEii4wUUsyruzj7b" style="indent-level: 2">
              14.1 Israels ockupation av Palestina
            </item>
            <item xml:id="i-WhTu4ffhzipfjSfkniaPt1" style="indent-level: 2">
              14.2 Marockos ockupation av Västsahara
            </item>
            <item xml:id="i-4jrUxvqRm1x4Mxc4Lh6XWB" style="indent-level: 1">
              15 Öppenhet och transparens
            </item>
          </list>
        </div>
        <div xml:id="i-EEAH7Gt3d7daHatDiJ3Htx" type="motProposal" subtype="förslag">
          <head xml:id="i-5rTT5wTx5aEbdCXhah12Lg">
            2 Förslag till riksdagsbeslut
          </head>
          <list xml:id="i-5QRXtWoeM6P4aam4Yg9fKY">
            <item xml:id="i-HJh1RqDpCi7Bkp5BWrMQea" sortKey="Yrkande 1">
              Riksdagen ställer sig bakom det som anförs i motionen om att
              Sverige ska arbeta för att EU utser en särskild representant för
              Ukraina som ska spela en aktiv roll för att konsolidera insatser
              för fred, stabilitet och rättsstatlighet, och detta tillkännager
              riksdagen för regeringen.
            </item>
          </list>
          <list xml:id="i-6yN8WUC6P1TwUyXVuPDk7f">
            <item xml:id="i-ByM5pkLZE3Kw54aka2g6HS" sortKey="Yrkande 2">
              Riksdagen ställer sig bakom det som anförs i motionen om att
              regeringen i sina kontakter med Turkiet bör verka för att landet
              åter ratificerar Istanbulkonventionen, och detta tillkännager
              riksdagen för regeringen.
            </item>
          </list>
          <list xml:id="i-8ojkAwSLtjxnsdjpGE5h8D">
            <item xml:id="i-W5sZhnWudYrWEhh9WMfWB7" sortKey="Yrkande 3">
              Riksdagen ställer sig bakom det som anförs i motionen om att
              den svenska regeringen bör verka för att den europeiska gröna
              given ska innehålla bindande mål om 70 procent minskade utsläpp
              till 2030 och nollutsläpp till 2040 samt kompletterande mål för
              att minska de konsumtionsbaserade utsläppen och tillkännager detta
              för regeringen.
            </item>
          </list>
          <list xml:id="i-PUsobyeEHjtmUT8s5cXe2Y">
            <item xml:id="i-BYb6htyHa3UWrMosQ5fuQF" sortKey="Yrkande 4">
              Riksdagen ställer sig bakom det som anförs i motionen om att
              regeringen bör verka för att alla EU:s handelsavtal ska innehålla
              bindande miljö- och klimatklausuler och att inga avtal ska tecknas
              med länder som inte skrivit under Parisavtalet, och detta tillkännager
              riksdagen för regeringen.
            </item>
          </list>
          <list xml:id="i-2YVMgsZ38tX7VUXV2XqSNT">
            <item xml:id="i-5k9DKNXkBTCdW6fhvEaMFN" sortKey="Yrkande 5">
              Riksdagen ställer sig bakom det som anförs i motionen om att
              Sverige inom EU bör verka för att det juridiska ramverket uppdateras
              så att det blir ett kraftfullt verktyg för att förhindra brott
              mot naturen (ekocid) genom att inkludera ekocid i Romstadgan och
              tillkännager detta för regeringen.
            </item>
          </list>
          <list xml:id="i-SUGsoBgLz4ByC5pkVxpMDx">
            <item xml:id="i-T7LGq4vi8GtKwdLhyHn3hY" sortKey="Yrkande 6">
              Riksdagen ställer sig bakom det som anförs i motionen om att
              regeringen bör driva på för en reformerad prismekanism på EU:s
              elmarknad i syfte att skapa en tydligare koppling mellan produktionskostnad
              och pris till kund och tillkännager detta för regeringen.
            </item>
          </list>
          <list xml:id="i-HETHWa3RqGnCZ3SPbnrVhx">
            <item xml:id="i-2qULG1w6nqxmNZAMr1TfUg" sortKey="Yrkande 7">
              Riksdagen ställer sig bakom det som anförs i motionen om att
              regeringen bör begära ett undantag från EU i syfte att stabilisera
              elpriset via reglering av exportens prispåverkan och tillkännager
              detta för regeringen.
            </item>
          </list>
          <list xml:id="i-Rce2io6zzWKZ4yhpdmWo1Z">
            <item xml:id="i-TunLcAwJrcoSfLTBrN7FGt" sortKey="Yrkande 8">
              Riksdagen ställer sig bakom det som anförs i motionen om att
              regeringen bör verka för att EU inför en feministisk budget och
              tillkännager detta för regeringen.
            </item>
          </list>
          <list xml:id="i-T7r5L6rg7jVs18QR7S8Hya">
            <item xml:id="i-QPuVuPF1MRGohkKqPYqsYP" sortKey="Yrkande 9">
              Riksdagen ställer sig bakom det som anförs i motionen om att
              regeringen bör verka för att EU avbryter förhandlingarna med Turkiet
              om EU-medlemskap om landet antingen upplöser HDP eller dömer ledande
              företrädare i massrättegångar, och detta tillkännager riksdagen
              för regeringen.
            </item>
          </list>
          <list xml:id="i-6wfnnS48RgiH5zTm6fJ1Yz">
            <item xml:id="i-5Xn8HGZ2cqbZ2aj24dhk7S" sortKey="Yrkande 10">
              Riksdagen ställer sig bakom det som anförs i motionen om att
              regeringen bör verka för att EU tills vidare fryser förhandlingarna
              med Turkiet om EU-medlemskap och att alla de förmåner som förmedlemskapsprogrammet
              ger, såväl politiskt som ekonomiskt, omedelbart dras in, och detta
              tillkännager riksdagen för regeringen.
            </item>
          </list>
          <list xml:id="i-8jtSFuyLV4PFCKsM4gbf5h">
            <item xml:id="i-QZcZMVJkAgG9cXkhMGyPf" sortKey="Yrkande 11">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              i Turkiet upphör och att alla som fängslats på politisk grund
              friges, och detta tillkännager riksdagen för regeringen.
            </item>
          </list>
          <list xml:id="i-EJieoYnYDAo4doh6LVcufq">
            <item xml:id="i-XUQwxcP1GXBNobYsmNwsou" sortKey="Yrkande 12">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
          </list>
          <list xml:id="i-RQKQ4eDa3RRpJCfBH5L8TD">
            <item xml:id="i-MackiSM7wgW7VMg9CiGhPw" sortKey="Yrkande 13">
              Riksdagen ställer sig bakom det som anförs i motionen om att
              regeringen bör utöka stödet till den ryska freds- och demokratirörelsen
              och tillkännager detta för regeringen.
            </item>
          </list>
          <list xml:id="i-t6VmYo7jREfbreG9Kx1Ab">
            <item xml:id="i-32X4eriCKkKuRRbX9GB83E" sortKey="Yrkande 14">
              Riksdagen ställer sig bakom det som anförs i motionen om att
              regeringen bör verka för att EU konsekvent står upp för mänskliga
              rättigheter, folkrätten och demokratin i sina relationer till
              andra länder, och detta tillkännager riksdagen för regeringen.
            </item>
          </list>
          <list xml:id="i-Redv9D8nojWjgbuXfvNd56">
            <item xml:id="i-1DsNYNTvYkASYifurxsmy" sortKey="Yrkande 15">
              Riksdagen ställer sig bakom det som anförs i motionen om att
              regeringen bör arbeta för att EU ska bli en kärnvapenfri zon och
              tillkännager detta för regeringen.
            </item>
          </list>
          <list xml:id="i-QKdM63fKqK3M1oZwTY92H4">
            <item xml:id="i-YT6Vyymhn7B7HEy1R6Mihu" sortKey="Yrkande 16">
              Riksdagen ställer sig bakom det som anförs i motionen om att
              regeringen ska verka för att inga fler odemokratiska EU-handelsavtal
              tecknas, och detta tillkännager riksdagen för regeringen.
            </item>
          </list>
          <list xml:id="i-6KM7Zhdh1TtmnXjNrr4VF8">
            <item xml:id="i-WD8oP9JdamjmG5vRc8h87u" sortKey="Yrkande 17">
              Riksdagen ställer sig bakom det som anförs i motionen om att
              regeringen ska verka för att EU försvarar kvinnors ekonomiska
              rättigheter och inför en feministisk handelspolitik, och detta
              tillkännager riksdagen för regeringen.
            </item>
          </list>
          <list xml:id="i-y6wSbvjZzJTzGCFkL7M7V">
            <item xml:id="i-HsCjoZSh9KLDch6iDAypMC" sortKey="Yrkande 18">
              Riksdagen ställer sig bakom det som anförs i motionen om att
              regeringen ska verka för att tydliga regler kring mänskliga rättigheter
              införs i Comprehensive Agreement on Investment (CAI) och tillkännager
              detta för regeringen.
            </item>
          </list>
          <list xml:id="i-La4B8efXowSs7163jNs9pd">
            <item xml:id="i-7RqZCAcPrsNau7JEh6y9Ro" sortKey="Yrkande 19">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,7 procent
              av BNI i utvecklingsbistånd och tillkännager detta för regeringen.
            </item>
          </list>
          <list xml:id="i-FTbokpE5JPDmdukz4uK3sz">
            <item xml:id="i-UXBnBaVoQushi1a51HD9rd" sortKey="Yrkande 20">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,2 procent
              av BNI till de minst utvecklade länderna och tillkännager detta
              för regeringen.
            </item>
          </list>
          <list xml:id="i-VN4JWdbTMFoXe1RsGJ9ujF">
            <item xml:id="i-UF6KbtoA8bQ5RP8JsKvyf8" sortKey="Yrkande 21">
              Riksdagen ställer sig bakom det som anförs i motionen om att
              Sveriges regering bör arbeta för ett effektivt bistånd inom EU
              som följer ramarna för det globala ramverket GPEDC och tillkännager
              detta för regeringen.
            </item>
          </list>
          <list xml:id="i-BaikaXPURssTahjqtvicKL">
            <item xml:id="i-WzKKFD9xDM74o8PC84vMt3" sortKey="Yrkande 22">
              Riksdagen ställer sig bakom det som anförs i motionen om att
              regeringen bör återkomma med förslag om att Sverige ska lämna
              Pesco och tillkännager detta för regeringen.
            </item>
          </list>
          <list xml:id="i-SG5J2RkxGdQsV39ETwrh4">
            <item xml:id="i-Bbw6U1yQ51hZDEFjP7uAPz" sortKey="Yrkande 23">
              Riksdagen ställer sig bakom det som anförs i motionen om att
              Sverige bör verka för att EU slutar att finansiera den libyska
              kustbevakningen och att relationer med Libyen ska bygga på full
              respekt för asylrätten och mänskliga rättigheter och tillkännager
              detta för regeringen.
            </item>
          </list>
          <list xml:id="i-fnQe3Zq7JZPV6pnzzZqUx">
            <item xml:id="i-JWuSyCrFiRnvpKc3uHFBrE" sortKey="Yrkande 24">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
          </list>
          <list xml:id="i-2srD4ZajyU4pyz72NDvFq8">
            <item xml:id="i-D85aBN8c4bKyNpnLV6zGkX" sortKey="Yrkande 25">
              Riksdagen ställer sig bakom det som anförs i motionen om att
              Sverige inom EU bör motverka alla beslut som innebär att asylrätten
              och flyktingars mänskliga rättigheter kränks, och detta tillkännager
              riksdagen för regeringen.
            </item>
          </list>
          <list xml:id="i-BCjsNa8291qKwyv79YcKqA">
            <item xml:id="i-Dcyor4XoF9VTexK77wzrb5" sortKey="Yrkande 26">
              Riksdagen ställer sig bakom det som anförs i motionen om att
              Sverige bör verka för att EU ska tillsätta oberoende utredningar
              av huruvida Frontex har brutit mot internationell rätt, och detta
              tillkännager riksdagen för regeringen.
            </item>
          </list>
          <list xml:id="i-6NCDWdQKeZmyY4YitRMZ7y">
            <item xml:id="i-D535UbetNgvfvKANXCuxZ" sortKey="Yrkande 27">
              Riksdagen ställer sig bakom det som anförs i motionen om att
              Sverige bör driva på för att EU ska ta ställning för ett omedelbart
              och permanent eldupphör i Gaza och tillkännager detta för regeringen.
            </item>
          </list>
          <list xml:id="i-Cishrjz67vQhm7kJWbgK76">
            <item xml:id="i-QhoHccbA9ZBzPYU3WoBHEk" sortKey="Yrkande 28">
              Riksdagen ställer sig bakom det som anförs i motionen om att
              Sverige bör rikta sanktioner mot israeliska bosättare och driva
              på för att sanktionerna ska bli verklighet i EU och tillkännager
              detta för regeringen.
            </item>
          </list>
          <list xml:id="i-Y4XLMjcYBMDRWac6mCG9Fh">
            <item xml:id="i-N5s3bd99XCCvpwCiWD1X77" sortKey="Yrkande 29">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och om att det nuvarande associeringsavtalet bör
              suspenderas så länge Israel inte avvecklar bosättningarna och
              vägspärrarna på ockuperat område, avbryter blockaden av Gaza och
              upphör med byggandet av muren på Västbanken, och detta tillkännager
              riksdagen för regeringen.
            </item>
          </list>
          <list xml:id="i-Urb18AbZGCZR5J6V18td1f">
            <item xml:id="i-BBwLXpNWBef8fLBpaoBVpW" sortKey="Yrkande 30">
              Riksdagen ställer sig bakom det som anförs i motionen om att
              Sverige bör ta initiativ till att EU inför ett vapenembargo mot
              Israel och tillkännager detta för regeringen.
            </item>
          </list>
          <list xml:id="i-YNWpU9gwkaLGCY81zqzQXC">
            <item xml:id="i-Hw2dhtBVBu3BuCyDGvPAfr" sortKey="Yrkande 31">
              Riksdagen ställer sig bakom det som anförs i motionen om att
              Sverige bör driva på för att EU ska vidta åtgärder för att underlätta
              ansvarsutkrävande för begångna krigsbrott och tillkännager detta
              för regeringen.
            </item>
          </list>
          <list xml:id="i-Dk6TXV6wGJHcSe2JaRrjJf">
            <item xml:id="i-3jUemwQ8NPVsoLA3zqsXZv" sortKey="Yrkande 32">
              Riksdagen ställer sig bakom det som anförs i motionen om att
              regeringen bör verka för att EU ska kräva att den utlovade folkomröstningen
              om Västsaharas självständighet hålls, och detta tillkännager riksdagen
              för regeringen.
            </item>
          </list>
          <list xml:id="i-V52fa8Ga8M9DZG3ZgZh4Af">
            <item xml:id="i-LHeTCBv1A7G7pNXh1qmSY1" sortKey="Yrkande 33">
              Riksdagen ställer sig bakom det som anförs i motionen om att
              regeringen ska verka för att EU säkerställer att handelsavtal
              och fiskeavtal mellan EU och Marocko, i enlighet med EU-domstolens
              beslut, inte innefattar Västsaharas territorium så länge som Västsaharas
              folk, via deras legitima representant Polisario, inte har gett
              sitt samtycke, och detta tillkännager riksdagen för regeringen.
            </item>
          </list>
          <list xml:id="i-HGeoFMb9KTNc1JafvC8eMM">
            <item xml:id="i-Ngg7S4hwKGSzQ2ygxFuYVq" sortKey="Yrkande 34">
              Riksdagen ställer sig bakom det som anförs i motionen om att
              Sverige i EU bör verka för att det utarbetas riktlinjer för företag
              och investerare i syfte att förhindra investeringar på ockuperad
              mark så länge det inte sker efter godkännande av Västsaharas legitima
              representant Polisario och tillkännager detta för regeringen.
            </item>
          </list>
          <list xml:id="i-4awzLkV6mitmKw4MNvJ8FE">
            <item xml:id="i-RGuWmR1XfePBafNZJdLv4M" sortKey="Yrkande 35">
              Riksdagen ställer sig bakom det som anförs i motionen om att
              regeringen bör verka för att lobbyism begränsas i EU till förmån
              för nationella parlaments inflytande och tillkännager detta för
              regeringen.
            </item>
          </list>
          <list xml:id="i-YLjSaf1ow7qW3sGon2FYEh">
            <item xml:id="i-BWXBwZ4Zqa8MaE7TkYPSL9" sortKey="Yrkande 36">
              Riksdagen ställer sig bakom det som anförs i motionen om att
              Sverige i EU bör arbeta för att skatteflykt och medhjälp till
              skatteflykt kriminaliseras så att dessa handlingar får kännbara
              påföljder, och detta tillkännager riksdagen för regeringen.
            </item>
          </list>
          <list xml:id="i-BJJXfsBN3YKAyiEjGpYndu">
            <item xml:id="i-tKRcLQ1zqYwikT7o49s3v" sortKey="Yrkande 37">
              Riksdagen ställer sig bakom det som anförs i motionen om att
              regeringen ska verka för ett regelverk som innebär öppna böcker,
              minskade förmåner och sänkta politikerarvoden för alla EU-parlamentariker
              och tillkännager detta för regeringen.
            </item>
          </list>
          <list xml:id="i-A8L8sQVbcGMVt5wE21hkiG">
            <item xml:id="i-XbeAgjrrGMXg4JCUeMPUY5" sortKey="Yrkande 38">
              Riksdagen ställer sig bakom det som anförs i motionen om att
              regeringen bör verka för att EU-parlamentet endast ska sammanträda
              i Bryssel och tillkännager detta för regeringen.
            </item>
          </list>
        </div>
        <div xml:id="i-XmBjRgMhATP83mzVUgvdRH" type="motContent">
          <head xml:id="i-GAbef9aKHKdxSKkPbvXpVa" type="h1">
            3 Inledning
          </head>
          <p xml:id="i-48MGF1aXzgSwBWLQU1wjwc">
            Vänsterpartiet arbetar för fler trygga jobb, en rättvis klimatomställning
            och för ett jämlikt och jämställt samhälle. EU har i dag stort
            inflytande över politiska beslut i Sverige och har under flera
            decennier påtvingat medlemsländer en politik som inneburit privatiseringar
            och marknadsanpassningar. Regeringar i Sverige har saknat ambitionen
            att göra något åt dessa problem och i stället valt att föra en
            skadlig EU-politik i Sverige eller gömma sig bakom hänvisningar
            till EU för att låta bli att agera. Det har resulterat i att det
            finns liten tilltro till politikens och politikernas förmåga att
            påverka och förändra samhället till det bättre.
          </p>
          <p xml:id="i-LF5DYb9uUDHUGaZWrEDKV4">
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver på, tillsammans med andra vänsterpartier
            i Europa, för ett samarbete för social rättvisa, jämställdhet
            och en kraftfull miljö- och klimatpolitik.
          </p>
          <p xml:id="i-NyWbKM39GT7QEoKv7ui7bW">
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är jämlika
            är också bättre på att lösa större samhällsutmaningar, som patriarkatet,
            klimatförändringen, rasism eller en otillräcklig välfärd. EU-kritik
            är en förutsättning för att förändra dagens EU.
          </p>
          <p xml:id="i-ASmi1mjJgQA6XYw6mbdf6w">
            I regeringens skrivelse Verksamheten i Europeiska unionen under
            2023 (skr. 2023/24:115) redogörs för den övergripande utvecklingen
            i unionen. Denna motion ska inte ses som en uttömmande beskrivning
            av Vänsterpartiets EU-politik. Här lyfter vi i stället fram några
            viktiga EU-frågor som berör verksamheten i framför allt riksdagens
            utrikesutskott.
          </p>
          <head xml:id="i-U7BCUrnH6hB41LBx2qfB7D" type="h1">
            4 EU:s utveckling
          </head>
          <p xml:id="i-7uBk75sWqE8scNp3rTjhqD">
            Under det första halvåret 2023 var Sverige ordförandeland i EU.
            Ett ordförandeskap ger särskilda möjligheter att lyfta och sätta
            fokus på frågor där Sverige hade haft möjlighet att förändra unionen
            i en mer progressiv riktning. Den svenska regeringen valde dock
            att stå i bakgrunden, eller t.o.m. motsätta sig viktiga förändringar,
            t.ex. vad gäller EU:s elmarknad.
          </p>
          <p xml:id="i-91apqdch9HLdHKzu2NGz2m">
            Det är anmärkningsvärt att Sverige i anslutning till ordförandeskapet
            valde att inte lyfta jämställdhet som ett prioriterat område.
            European Institute for Gender Equality (EIGE) konstaterar med
            anledning av sitt jämställdhetsindex 2022 att framstegen för jämställdhet
            i Europa går i snigelfart. För första gången sedan man började
            mäta 2010 har EIGE noterat att jämställdheten t.o.m. går bakåt
            inom flera kärnområden. Det handlar bl.a. om att kvinnors deltagande
            i arbetslivet minskar, liksom att färre kvinnor än män deltar
            i någon typ av utbildning. Coronapandemin har fått stora negativa
            effekter på jämställdheten, globalt och inom EU. Ett fåtal men
            högljudda länder som Polen, Ungern och Bulgarien har återkommande
            blockerat viktiga förhandlingar på EU-nivå i protest mot skrivningar
            som syftar till ökad jämställdhet. Sverige har tidigare varit
            en föregångare på jämställdhetsområdet inom EU. Det är tydligt
            att regeringens val att överge den feministiska utrikespolitiken
            får effekter.
          </p>
          <p xml:id="i-9pXZopFibznJPWWvNaYsih">
            Den säkerhetspolitiska situationen i Europa har förändrats och
            försämrats. Rysslands anfallskrig mot Ukraina är folkrättsvidrigt
            och en humanitär katastrof. Det ställer nya krav på Europas länder
            att agera för folkrätt och alla länders rätt att försvara sig.
            Den ryska invasionen av Ukraina är oprovocerad, olaglig och oförsvarlig.
            Angreppet är en kränkning av Ukrainas territoriella integritet
            och suveränitet och innebär ett stort mänskligt lidande för det
            ukrainska folket. Det är en attack mot Europas fred och rådande
            säkerhetsordning. Enligt UNHCR har var tredje ukrainare tvingats
            lämna sitt hem. Många är kvar i hemlandet, medan andra har sökt
            sig vidare till andra europeiska länder. Att ett grannland till
            EU befinner sig i krig innebär nya utmaningar för unionens medlemsländer.
          </p>
          <p xml:id="i-Jt9MYVCas5mKS7GV6pQLn9">
            Samtidigt är Europa fortfarande märkt av effekterna av coronapandemin.
            De direkta och indirekta konsekvenserna av pandemin har slagit
            hårt mot Sverige, Europa och världen. Allt tyder på att dessa
            konsekvenser kommer att bli långdragna och öka den globala ojämlikheten.
            Vi ser redan nu hur fattigdomen ökar, allra allvarligast bland
            flickor, kvinnor och de grupper som redan är mest förtryckta.
            Dessvärre förs en utveckling inom Europa som inte antas lösa dessa
            problem utan snarare förvärra dem. Konservativa och nationalistiska
            länder blir fler och aggressivare i sin förtryckande politik och
            retorik. Även EU drivs med i sådana strömningar, med mer fokus
            på att skydda EU:s yttre gräns än att arbeta för jämlikhet.
          </p>
          <p xml:id="i-AyWv252BQNtE9Eh7Wkzqju">
            EU har i dag särskilda representanter för en rad länder och områden,
            bl.a. Bosnien och Hercegovina, för fredsprocessen i Mellanöstern,
            Afrikas horn och Sydkaukasien och Georgien. Stödet från EU till
            Ukraina behöver vara omfattande och långsiktigt. Som en del i
            detta bör EU utse en särskild representant även för Ukraina och
            för eldupphör, demokrati och varaktig fred.
          </p>
          <p xml:id="i-MyqzoXpYWfvdwKoAjHDnyt">
            Sverige ska arbeta för att EU utser en särskild representant
            för Ukraina som ska spela en aktiv roll för att konsolidera insatser
            för fred, stabilitet och rättsstatlighet. Detta bör riksdagen
            ställa sig bakom och ge regeringen till känna.
          </p>
          <p xml:id="i-UcvyKHDzWURu53CYJTTgdo">
            Redan innan Rysslands krig mot Ukraina befann sig många människor
            i världen på flykt från förtryck, fattigdom, krig och förföljelse.
            Kriget i Syrien och talibanernas maktövertagande i Afghanistan
            är bara två exempel på allvarliga situationer i världen. Läkare
            Utan Gränser rapporterade i december 2022 att över 4 miljoner
            flyktingar befann sig i Turkiet. Den humanitära situationen är
            en katastrof. Vänsterpartiet anser att det bör vara människor
            på flykt, asylrätten och rättsstaten som behöver skyddas, inte
            EU:s yttre gränser. Vi bör gemensamt ta ansvar för att välkomna
            de människor som nu flyr kriget i Ukraina, men också genom att
            skapa en human flyktingpolitik med lagliga vägar in i Europa för
            de som flyr krig och konflikter på andra håll i världen.
          </p>
          <p xml:id="i-7ZRDUk4yT3gqu1AL6ynifD">
            Europa har aldrig varit så rikt och samtidigt så ojämlikt. Ojämlikheten
            mellan de som har och de som inte har breder ut sig såväl inom
            länder som mellan länder i Europa. EU:s svar på den finanskris
            som tog sin början 2007 var ännu mer av den högerpolitik som hade
            skapat krisen. Bankerna räddades medan kostnaderna fick bäras
            av oss andra. Den växande ojämlikheten har skapat en grogrund
            för de nationalister och rasister som nu vill inskränka demokratin.
            Med högerns hjälp tar de makten i Europa genom en retorik och
            en politik som sparkar nedåt.
          </p>
          <head xml:id="i-GbLiACSUFEFkWcLJ14FmzE" type="h1">
            5 Demokrati, mänskliga rättigheter och rättsstatens principer
          </head>
          <p xml:id="i-8YSowYAVtm2gzi9ajg82GM">
            För Vänsterpartiet är demokrati, mänskliga rättigheter och rättsstatens
            principer inte förhandlingsbara. Vi försvarar FN:s deklaration
            om de mänskliga rättigheterna där mötesfrihet, organisationsfrihet,
            strejkrätt, yttrandefrihet samt allmänna, fria och hemliga val
            framhålls som nödvändiga beståndsdelar i ett demokratiskt samhälle.
            Lika stor vikt lägger vi vid sociala framsteg och förbättrade
            levnadsvillkor. Det innebär att rätten till arbete, utbildning,
            bostad, vård, omsorg och kultur är nödvändig för ett människovärdigt
            liv och ett demokratiskt samhälle. Respekten för rättsstatens
            principer är central för varje demokratiskt samhälle och för respekten
            för de mänskliga rättigheterna.
          </p>
          <p xml:id="i-FdWYhHzAidKWGddHM3sQ8u">
            Sedan en längre tid tillbaka har regimer på flera håll i världen
            börjat begränsa det demokratiska utrymmet, och särskilt civilsamhällets
            utrymme, både genom att inskränka dess möjligheter att finansiera
            sin verksamhet och genom hot, våld och begränsningar av grundläggande
            fri- och rättigheter. I pandemins spår har stater hittat ytterligare
            strategier för att legitimera begränsningar av människors fri-
            och rättigheter – förändringar som sedan varit kvar även efter
            pandemins akuta skede. Omfattningen är mycket oroväckande, men
            också att stater verkar inspireras av varandra och ibland även
            samarbeta i försöken att tysta obekväma röster. Enligt V-Dem 2024
            lever nu över 70 procent av världens befolkning i diktaturer,
            och att den demokratiska utvecklingen går bakåt märks som en dominerande
            trend. På global nivå har de demokratiska framstegen spolats tillbaka
            flera decennier.
          </p>
          <p xml:id="i-Vib4aWcDFH3kgYzK4xaDay">
            Europa är på inget sätt undantaget i den oroväckande utvecklingen
            med demokratins krympande utrymme. Enligt V-Dem märks särskilt
            en negativ förändring i östra Europa. En tydlig slutsats från
            de organisationer som granskar det krympande demokratiska utrymmet
            är att utvecklingen på flera områden är mycket allvarlig i Europa
            även om man har en bättre utgångsnivå. Enligt V-Dem pågår en repressiv
            utveckling i 32 procent av Europas länder. Vänsterpartiet menar
            att Sverige måste arbeta aktivt inom Europa, inte minst i EU,
            Europarådet och Organisationen för säkerhet och samarbete i Europa
            (OSSE) för att vända denna negativa och oroväckande utveckling.
          </p>
          <p xml:id="i-HdkKeHdkbEWSPstEBKQGoU">
            Under Viktor Orbáns tid vid makten har Ungern haft en oroande
            utveckling med begränsningar av friheten för medier, universitet
            och civilsamhället. En lag som antogs i juni 2017 hindrar organisationer
            från att ta emot bidrag från utlandet.
          </p>
          <p xml:id="i-S6EGg4EqZh51oPwNGYTw6K">
            Polen är ytterligare ett exempel. Lagändringar som begränsar
            demonstrationsrätten har genomförts, och Amnesty International
            rapporterar om hur polis trakasserat demonstranter och försöker
            hindra människor från att delta i protester. Under de senaste
            åren har närmare 100 lokala parlament antagit homofobiska resolutioner
            och sedan utropat hbtqi-fria zoner. Risken att förlora pengar
            från EU har visserligen fått flera regioner att svänga i frågan,
            men det betyder inte att homo- eller transfobin de facto har minskat
            i landet. Valet 2023 innebar ett maktskifte i Polen. Det innebär
            stora för­hoppningar om att utvecklingen nu ska vända åt rätt
            håll. Bl.a. har åtgärder för att stärka rättsväsendets oberoende
            påbörjats. Noterbart är det rekordhöga valdeltagandet. En bidragande
            faktor är det ökade valdeltagandet bland kvinnor, vilket kan tolkas
            som en missnöjesyttring mot landets mycket strikta abortlagstiftning.
          </p>
          <p xml:id="i-UFqVxaaRjW8o1RZqRAWrdo">
            Ungern och tidigare även Polen pekas ofta, och med rätta, ut
            som de EU-stater som har mest oroväckande utveckling, exempelvis
            genom grova inskränkningar av abort­rätten. EU-parlamentet konstaterade
            under 2022 att Ungern inte längre är en demokrati utan en ”hybridregim
            med parlamentariskt envälde”. Även Ukraina upplever en demokratisk
            tillbakagång. Det är dock till stor del en konsekvens av Rysslands
            full­skaliga invasion som har lett till extraordinära åtgärder.
            Men även andra länder har tagit steg i en mer reaktionär riktning.
            I Spanien har demonstrationsrätten begränsats genom införandet
            av straff mot organisationer och genom utökat polisvåld. Frankrike
            upphävde det två år långa undantagstillståndet i november 2017,
            som kom till efter terrordåden i Paris, men först efter att ha
            inkluderat flera av delarna i undantags­tillståndet i ny lagstiftning.
          </p>
          <p xml:id="i-HthhW7VWMqfKVcjUfBLZ1">
            Vänsterpartiets politik för att möta utvecklingen med det krympande
            demokratiska utrymmet utvecklas i motionen Demokratins krympande
            utrymme (mot. 2018/19:723).
          </p>
          <p xml:id="i-5KG7EQFeCCF5E4cTyTuR8h">
            Frågan om demokratiska och mänskliga rättigheter i medlemsländerna
            uppmärk­sammas genom resolutionerna från EU-parlamentet och larmrapporterna
            från EU-kommissionen. Vänsterpartiet är positiva till att EU-stödet
            villkoras om länder bryter mot EU:s värderingar och principer
            eller vägrar följa beslut om att t.ex. ta emot flyktingar, s.k.
            konditionalitet. Kan ett EU-land inte leva upp till rättsstatens
            principer eller garantera alla människors grundläggande rättigheter
            ska landet inte få ta del av några EU-pengar. Vi kan helt enkelt
            inte fortsätta att subventionera nedmonteringen av rättsstaten
            och de grundläggande demokratiska rättigheterna. Det är fallet
            med den kraftiga tillbakagången vad gäller demokrati och rättsstatens
            principer i Ungern, och vi står bakom att utbetalningar till landet
            stoppas.
          </p>
          <p xml:id="i-6P2Uwhdrj9PYV9dyWfHUD5">
            Det är viktigt att EU stöder demokratiarbete inom det östra partnerskapet,
            främst genom att EU ger stöd till det civila samhällets arbete
            för demokrati, jämställdhet och mänskliga rättigheter.
          </p>
          <p xml:id="i-WAKH7uhByfU9mV8mxnzYrj">
            EU ska också verka för att de länder man samarbetar med går i
            en demokratisk riktning. Just nu präglas situationen i Israel
            och Palestina av Israels attacker mot Gaza. Men Israels högerextrema
            regering har ända sedan man tillträdde gått mot en alltmer repressiv
            utveckling även inne i landet. Man gick t.ex. fram med ett lagstiftningspaket
            som innebär stora förändringar av rättsväsendet, bl.a. att parlamentet
            får makt att upphäva domar från landets högsta domstol. Förslaget
            har mött stora protester, både inne i Israel och i andra länder.
            Vänsterpartiet menar att Israels krig mot Gaza och ockupation
            av Palestina omöjliggör det associeringsavtal som finns mellan
            EU och Israel. Men det är också viktigt att från EU:s håll motverka
            nedmonteringen av rättsväsendet inne i Israel.
          </p>
          <p xml:id="i-7V7Njor4ZdFc799vb8qLfK">
            Även internationella konventioner är viktiga i arbetet för demokrati,
            mänskliga rättigheter och rättsstatens principer. Att Turkiet
            valt att lämna Istanbulkonventionen är oroväckande. Istanbulkonventionen
            är Europarådets konvention om förebyggande och bekämpning av våld
            mot kvinnor och våld i hemmet. Konventionen öppnades för undertecknande
            vid ett ministermöte i Istanbul i maj 2011. Sverige undertecknade
            konventionen samma dag, och i november 2014 ratificerades den.
            Konventionen fördömer alla former av våld och beskriver våld mot
            kvinnor som ett uttryck för historiskt ojämlika maktförhållanden
            mellan kvinnor och män. Att förebygga våld mot kvinnor anses enligt
            konventionen som avgörande för att kunna uppnå jämställdhet mellan
            kvinnor och män. Istanbulkonventionen är det första internationella
            rättsligt bindande instrumentet i Europa och ett av de första
            i världen som explicit kräver förbud mot och åtgärder för att
            stoppa mäns våld mot kvinnor.
          </p>
          <p xml:id="i-EXF3XY9jkEtDoFb8wtAbD7">
            Följderna av att Turkiet lämnat konventionen riskerar att öka
            våldet mot kvinnor, flickor och kvinnorättsorganisationer som
            redan nu lever under hårt förtryck. Det riskerar också att leda
            till att fler väljer att lämna konventionen, då en rad länder
            har signerat konventionen utan att ratificera den. Vänsterpartiet
            ser Istanbulkonventionen som ett viktigt instrument för att förbättra
            och stärka nationella lagstiftningar kring kvinnors rättigheter
            och skydd.
          </p>
          <p xml:id="i-2EXp7oDhVVd5cSZWFwYTSh">
            Regeringen bör i sina kontakter med Turkiet verka för att landet
            åter ratificerar Istanbulkonventionen. Detta bör riksdagen ställa
            sig bakom och ge regeringen till känna.
          </p>
          <head xml:id="i-XZMAwNuGAANsXsEpeb59c" type="h1">
            6 Klimatomställning på riktigt
          </head>
          <p xml:id="i-N65cLuan7bxmhtk9EU3Zjv">
            Klimatkrisen är akut och vi har bara några få år på oss att ställa
            om. Att snabbt anpassa våra samhällen så att vi lever bättre och
            utvecklar en djupare välfärd inom de planetära gränserna är en
            ödesfråga för mänskligheten. Vår nuvarande regering har kapitulerat
            inför denna uppgift.
          </p>
          <p xml:id="i-RgLVQxXTAE7ZjKV3SZAu2P">
            EU:s centrala klimatpolitiska verktyg har kommit att bli utsläppshandel
            med pris på koldioxid, men detta system är inte tillräckligt för
            att möta den kris vi befinner oss i. EU går även åt rätt håll
            när det kommer till att beskydda och restaurera natur samt att
            öka kolsänkorna, trots att den svenska regeringen motarbetar flera
            förslag. Men ska klimat­omställningen bli möjlig måste Sverige
            och andra EU-länder kunna genomdriva en vänsterpolitik med stora
            gröna investeringar som de facto minskar efterfrågan på koldioxid
            i ekonomin. Annars riskerar priset på koldioxid i utsläppshandelssystemet
            att bli mycket högt i framtiden, vilket främst kommer att straffa
            låg- och medelinkomst­tagare.
          </p>
          <p xml:id="i-NbfcXN6N7ikvqPaR9pC9af">
            Det är bra att EU sätter en ram för utsläppen och pressar medlemsländerna
            – problemet är att EU samtidigt hindrar medlemsländerna från att
            genomföra den konkreta klimatomställningen. När det gäller genomförandet
            av den konkreta omställ­ningen har EU varit en bromskloss. De
            nödvändiga investeringar som krävs har länge hindrats av centralism,
            detaljreglering och krav på marknadsanpassning från Bryssel. Höga
            priser på ren el, dyr och privatiserad järnväg och hinder för
            en bred och modern bostadspolitik gör att vi inte effektivt kan
            ställa om från fossilt till förnybart. De EU-regler som bromsar
            eller motverkar den nödvändiga omställningen, såsom energi­marknadsreglerna,
            järnvägsliberaliseringen och rigida statsstödsregler måste överges
            eller reformeras. Fortsätter EU:s marknadsliberala tvångströja
            att hindra Sverige från att genomföra klimatomställningen kommer
            vi inte att nå klimatmålen.
          </p>
          <head xml:id="i-M6qkU92F9pFnkZ7SqNdeNd" type="h2">
            6.1 Den europeiska gröna given
          </head>
          <p xml:id="i-7Q4oVP8ShJ9iksv8NX5y5k">
            Målsättningen med den europeiska gröna given är att ställa om
            EU:s politik till ett rättvist och välmående samhälle med en modern,
            resurseffektiv och konkurrenskraftig ekonomi med nettonollutsläpp
            2050 och där den ekonomiska tillväxten har frikopplats från resursförbrukning.
            Tanken är att Europa ska bli världens första klimatneutrala världsdel.
            Vänsterpartiet tycker att det är en bra och nödvändig ambition.
            Det handlar om inget mindre än vår planets överlevnad och att
            vi i Europa, världens rikaste världsdel, självklart måste gå före.
          </p>
          <p xml:id="i-WMt1YwRYnZTw45EVXvwHNw">
            Vänsterpartiet tar forskarnas rapporter och klimatrörelsens krav
            på största allvar. Vi vet att om vi ska klara omställningen till
            ekologiskt och socialt hållbara samhällen kan vi inte fortsätta
            som vanligt. Vi behöver göra stora, grundläggande förändringar,
            också i ekonomin. Därför bör den svenska regeringen verka för
            att skärpa målsättningarna och för att den europeiska gröna given
            ska innehålla bindande mål på 70 procents minskade utsläpp till
            2030 och nollutsläpp till 2040 samt för kompletterande mål för
            att minska de konsumtionsbaserade utsläppen. Detta bör riksdagen
            ställa sig bakom och ge regeringen till känna.
          </p>
          <p xml:id="i-RRpPvGU5hsVNXZ2LnjJKrP">
            Med ambitiösa mål blir det tydligt att vi måste utforma ny politik
            och nya instrument, inte bara justera i marginalen. Det krävs
            även en plan för att fasa ut de miljö- och klimatskadliga EU-subventionerna.
            Europeiska investeringsbankens beslut 2019 att inte längre subventionera
            fossil energi är ett steg i rätt riktning.
          </p>
          <p xml:id="i-W4V16eeC8Fprp83zDopJUw">
            En hållbar klimatpolitik behöver innehålla satsningar på ökad
            jämlikhet och rättvisa. Samhällen som hänger ihop klarar stora
            utmaningar och förändringar, medan samhällen med stora orättvisor
            dras isär och ökar grogrunden ytterligare för klimatförnekande
            högerauktoritära rörelser. En rättvis klimatomställning kräver
            därför specifika insatser i t.ex. kolregioner, men den kräver
            också en förändring av EU:s budgetramar och en ny ekonomisk politik.
            Klimatomställningen kräver tveklöst massiva offentliga investe­ringar
            i utökade tågförbindelser, förnybara energikällor, energieffektivitet
            och ett hållbart jordbruk. EU:s ekonomiska tvångströja i form
            av åtstramningspolitik sätter i dag stopp för dessa nödvändiga
            satsningar.
          </p>
          <p xml:id="i-71utwVgC7Pen6PPLHPEHii">
            Vi måste fokusera på de stora företagens utsläpp. EU måste våga
            ifrågasätta och sätta stopp för de största miljö- och klimatbovarna,
            både inom och utanför unionen. Klimatpolitiken behöver genomsyra
            områden som handeln och investeringspolitiken, jordbrukspolitiken
            samt energi- och transportsektorn. Alla investeringar och beslut
            på EU-nivå måste bidra till att få ned utsläppen. Regeringen bör
            därför verka för att alla EU:s handelsavtal ska innehålla bindande
            miljö- och klimatklausuler samt att inga avtal ska tecknas med
            länder som inte skrivit under Parisavtalet. Detta bör riksdagen
            ställa sig bakom och ge regeringen till känna.
          </p>
          <p xml:id="i-4ZXcvKzK3PsmFD48DW8rx9">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda brott mot naturen (ekocid). Genom
            att göra ekocid till ett brott i enlighet med den s.k. Rom­stadgan
            skulle brott mot miljön få liknande status som krigsförbrytelser
            eller brott mot mänskligheten och kunna lagföras vid Internationella
            brottmålsdomstolen i Haag (ICC).
          </p>
          <p xml:id="i-NA4r4EAEEe6Xi9LwgtUkQ4">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra exploatörer kommer lätt undan. Kvar
            blir en förödd miljö och omfattande kostnader som får bäras av
            hela samhället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en interna­tionell lag
            om ekocid få för fattiga länder med svag miljölagstiftning som
            drabbas hårdast av de omfattande miljöbrotten.
          </p>
          <p xml:id="i-BTNHdwfqU6q43wCnsv4xft">
            Glädjande nog tar Internationella brottmålsdomstolen (ICC) numera
            sig an även miljömål. Det är ett viktigt steg framåt och innebär
            att vissa miljöfall kan tas upp i domstolen inom ramen för brott
            mot mänskligheten. Det är bra, men ännu bättre vore en renodlad
            ekocidtillämpning där alla fall med omfattande miljöförstöring,
            även om de inte är direkt kopplade till människors välfärd, skulle
            vara åtalbara. Det skulle skicka en viktig signal om att förstörelse
            av naturen i sig är ett brott.
          </p>
          <p xml:id="i-PvjeTjug4R9evtRfMAFXjy">
            Sverige bör inom EU verka för att uppdatera det juridiska ramverket
            så att det blir ett kraftfullt verktyg för att förhindra brott
            mot naturen (ekocid) genom att inkludera ekocid i Romstadgan.
            Detta bör riksdagen ställa sig bakom och ge regeringen till känna.
          </p>
          <head xml:id="i-2pfrcc24X73nywyxjN6xzF" type="h2">
            6.2 EU:s elmarknad
          </head>
          <p xml:id="i-cgnp5tahSyBVzCZq2pzcM">
            Klimatkrisen kräver snabb utbyggnad av vår elproduktion. Elmarknaden
            har under en tid präglats av höga priser. Sättet att sätta elpriser
            – marginalprissättning – har lett till att dyr fossil energi i
            dag sätter priset på ren svensk el. Den ryska invasionen av Ukraina
            och energikrigföringen från ryskt håll påverkar hela energimarknaden
            i Europa. Trots att Sverige inte använder rysk gas har den ryska
            gasen styrt de svenska priserna på el. Det är fullständigt orimligt.
            Fortsätter EU att arbeta för en jättemarknad för el med målet
            om ett gemensamt europeiskt elpris kommer Sverige permanent att
            få ett högre elpris.
          </p>
          <p xml:id="i-75Do8SY9LNdipsGwnXwjGu">
            Behovet av att reformera EU:s elmarknad är stort. Miljontals
            människor över hela Europa har fått lida för en politik som hellre
            värnar storbolagen än människors möjlig­het att värma upp sina
            hus. Nuvarande ordning leder till att länder som misskött omställningen
            till fossilfri el kan övervältra kostnaderna för misslyckandet
            på andra länders industri och hushåll i form av högre elpriser.
            Sverige har i och med den nuvarande elmarknaden blivit mer sårbart,
            och förutsättningarna för den helt nöd­vändiga klimatomställningen
            har försämrats. Tyvärr visade det sig att de omfattade strukturreformer
            EU-kommissionen tidigare utlovat inte var mer än luftslott.
          </p>
          <p xml:id="i-29sdgKm8VCUUMcuVU1jYmy">
            Sverige är Europas största nettoexportör av el. Vi producerar
            mer än vi behöver. Ändå drabbas svenska familjer och industrier
            mycket hårt av den pågående situationen på kontinenten. Vänsterpartiet
            har under lång tid påtalat riskerna med den prissättnings­modell
            som låter kontinentala priser på el smitta den svenska marknaden.
            Det är en modell som gjort att nästan hela den svenska prisuppgången
            motsvaras av ökade vinster.
          </p>
          <p xml:id="i-5VESFDSEQahf2DoRpnrfmF">
            Vänsterpartiet menar att regeringen ska begära ett undantag från
            EU som innebär möjlighet att reglera exporten vid kraftiga prisimpulser
            från utlandet. Länder som har en sådan energimix att höga och
            volatila priser uteslutande beror på snabba prisförän­dringar
            på exportpriser måste få verktyg för att stabilisera elpriset
            via reglering av exportens prispåverkan. Då skulle svenska elkonsumenter
            kunna skyddas från kraftiga svängningar ute i Europa.
          </p>
          <p xml:id="i-H9xy5jXbjzsJZZRExhreox">
            Produktionskostnaden för den el ett land producerar måste ligga
            betydligt närmare priset på el i landet. Energisolidaritet är
            inte att svenska konsumenter ska straffbetala höga elräkningar
            utan att vi med kraft bygger ett robust elsystem på hela kontinenten.
          </p>
          <p xml:id="i-3x7ki2gEVDz18M1gJPYjge">
            Regeringen bör driva på för en reformerad prismekanism på EU:s
            elmarknad i syfte att skapa en tydligare koppling mellan produktionskostnad
            och pris till kund. Detta bör riksdagen ställa sig bakom och ge
            regeringen till känna.
          </p>
          <p xml:id="i-ADDSkVUA7qK2naruvYJqX9">
            Regeringen bör också begära ett undantag i EU i syfte att stabilisera
            elpriset via reglering av exportens prispåverkan. Detta bör riksdagen
            ställa sig bakom och ge regeringen till känna.
          </p>
          <head xml:id="i-SrhTgyiXCyPAyi19UBHDWU" type="h1">
            7 EU:s fleråriga budgetram 2021–2027
          </head>
          <p xml:id="i-YDcWqo3ERAydWAj2edt17J">
            Efter att Europaparlamentet godkänt EU:s långtidsbudget för 2021–2027
            och åter­hämtningspaketet i december 2020 antogs budgetramen av
            rådet. Vänsterpartiet vill se en minskning av unionens budget.
            Vi vill bl.a. se en neddragning inom jordbruks­politiken eftersom
            vi anser att den är ineffektiv och orättvis och inte ekologiskt
            hållbar. Vänsterpartiet anser att ansvaret för jordbrukspolitiken
            borde ligga på nationell nivå. Det skulle möjliggöra för Sverige
            att i större utsträckning stötta och utveckla sin landsbygd och
            sitt jordbruk samt säkerställa höga ambitioner för gott djurskydd,
            låg antibiotikaanvändning och långsiktig ekologisk hållbarhet.
          </p>
          <p xml:id="i-9zpBKHA6nxq6JX3Lvs31kk">
            Våra skattepengar ska gå till ökad jämlikhet, inom och mellan
            länder, och till att lösa miljö- och klimatutmaningarna. Vi motsätter
            oss ökad militarisering, räddningspaket till spekulationsglada
            banker och en inhuman asylpolitik med gränspoliser och läger för
            asylsökande i EU:s grannländer. Om medlemsländerna får ett ökat
            ansvar för finansiering och genomförande inom ramen för EU:s budget
            kan de själva effektivisera, minska EU-byråkratin och samtidigt
            se till att stöden blir mer effektiva.
          </p>
          <p xml:id="i-4CZDiukmsWY1YcBwW6K5sr">
            Attackerna på välfärden och arbetsrätten i många EU-länder utgör
            ett allvarligt hot mot jämställdheten. EU:s påtvingade åtstramningspolitik
            har slagit extra hårt mot kvinnor. Kvinnor drabbas hårdast när
            välfärden skärs ned och arbetsvillkoren försämras. Vänsterpartiet
            driver kraven på ekonomisk rättvisa för kvinnor. Vi vill att EU
            inför en feministisk budget som bygger på en genomgripande feministisk
            analys, syftar till att utjämna skillnader mellan könen avseende
            inkomst, levnadsvillkor m.m. och förbättrar kvinnors villkor.
          </p>
          <p xml:id="i-MgHNQoR3weLi563QCL6VQy">
            Regeringen bör verka för att EU inför en feministisk budget.
            Detta bör riksdagen ställa sig bakom och ge regeringen till känna.
          </p>
          <head xml:id="i-FbDpsPJ2hP6JbTgiCaKeEQ" type="h1">
            8 Utvidgningsprocessen
          </head>
          <p xml:id="i-YWtTeFM2iQdUJVTQ7Qiv9a">
            Vänsterpartiet respekterar den nationella suveräniteten, dvs.
            varje land måste självt bestämma om det vill bli kandidatland
            för EU-medlemskap. Vi understryker vikten av att befolkningen
            i varje enskilt land tillfrågas om detta. Och beslut om att ansluta
            landet till EU bör absolut föregås av en folkomröstning. Frågan
            har aktualiserats med anledning av Rysslands anfallskrig mot Ukraina
            och att Ryssland motsatt sig ett ukrainskt EU-medlemskap. Efter
            att kriget startade har Ukraina, Moldavien och Georgien ansökt
            om EU-medlemskap.
          </p>
          <p xml:id="i-GbT1Fo8Yz9EUhxtCYCNw1Z">
            EU införde 2020 nya stegbaserade regler för processen för medlemskap
            med anledning av Nordmakedoniens och Albaniens ansökan om medlemskap.
            Det är viktigt att alla länder behandlas rättvist och lika. Därför
            bör samma beslutade processer också gälla de länder som nu ansökt
            om medlemskap.
          </p>
          <p xml:id="i-J48j9UT8afbgQCSXxCKGSS">
            Vänsterpartiet anser att det är avgörande att länderna är demokratiska
            och fullt ut respekterar de mänskliga rättigheterna. Självklart
            måste också kraven på en fungerande rättsstat vara helt uppfyllda.
            Vänsterpartiet har riktat kritik mot EU:s krav på stora ekonomiska
            marknadsliberala förändringar i kandidatländerna. Ekonomiska reformer
            måste genomföras i en takt och på ett sätt som inte försvårar
            folkens levnadsvillkor genom exempelvis ökad arbetslöshet och
            social utslagning. Vänsterpartiet har röstat för Ukrainas EU-ansökan
            och vill att EU ska stödja återuppbyggnaden av ett fritt Ukraina,
            och ett sådant stöd ska prioritera Ukraina och det ukrainska folket,
            inte möjligheten för utländska företag att tjäna pengar genom
            privatiseringar.
          </p>
          <p xml:id="i-RC9hHQMAfu957cFAc9yrHu">
            Vänsterpartiet ställer sig även kritiskt till EU:s krav på att
            ländernas utrikespolitik ska ändras så att den helt stämmer överens
            med EU:s positiva inställning till exempelvis Nato och en fortsatt
            militarisering av EU.
          </p>
          <p xml:id="i-PRzNUeKozVK5BX5CpKJ7gF">
            När frågorna om kandidatländerna rapporteras i EU-parlamentet
            understryker Vänsterpartiet alltid frågorna om demokrati, mänskliga
            rättigheter, fungerande rättsstat och grundläggande sociala villkor
            för befolkningen. Vi understryker också att beslutet om medlemskap
            måste vara befolkningens eget i det aktuella landet.
          </p>
          <head xml:id="i-8iScjLaSfPMo4pbc75nRvb" type="h2">
            8.1 Turkiet
          </head>
          <p xml:id="i-BmjciXz1zv5FykNeCQ1dNR">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demokratiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan. Tusentals människor riskerar
            att bli arresterade och åtalade för vad de publicerar i sociala
            medier, och det är inte ovanligt att jour­nalister blir frihetsberövade
            eller fängslade för terroristbrott på grund av sitt journalis­tiska
            arbete. Nästan alla medier ägs av företag nära Erdoğan som undviker
            att kritiskt granska regimen.
          </p>
          <p xml:id="i-FXfzzoysJqD55tUqYHdU7m">
            Aktivister som kämpar för mänskliga rättigheter slås ned. Inte
            minst drabbas organisationer som kämpar för kvinnors rättigheter.
            Våld mot kvinnor legitimeras i statliga medier, kvinnor som demonstrerar
            för sina rättigheter fängslas och företrädare för regeringspartiet
            AKP hävdar att kvinnor och män inte är jämställda enligt naturlag.
          </p>
          <p xml:id="i-Sqkw3YRyo8Qmi1PJANJJTe">
            Utöver regimens repressiva agerande mot det turkiska civilsamhället
            har även militära attacker utförts, särskilt mot kurdiska befolkningar
            och områden. Turkiet har upprepade gånger genomfört territoriella
            kränkningar av sina grannländer. Så sent som i januari i år genomförde
            Turkiet både flyg- och markanfall mot kurdiska områden i grannländerna
            Syrien och Irak.
          </p>
          <p xml:id="i-3VXAG2cCz7NJHT2HhgLJnr">
            Det tredje största partiet i landet, det prokurdiska oppositionspartiet
            HDP, riskerar att upplösas av Erdoğans regim, och ledande politiker
            kan dömas i massrättegångar – helt i strid med demokratiska principer.
            För att alls ha en möjlighet att delta i det senaste valet tvingades
            politiker i stället att kandidera för ett betydligt mindre parti:
            Rödgröna vänstern.
          </p>
          <p xml:id="i-Hf5pKDyBP4kBSkkG5FWA8B">
            Turkiet har tydligt visat att man inte respekterar andra länders
            demokratiska ordning. Turkiets president Erdoğans försök att utpressa
            Sverige till regelvidriga utlämningar och ny lagstiftning i samband
            med Natoansökan är bara ett exempel.
          </p>
          <p xml:id="i-sFYxojCqSd2fSr7ZZYXk3">
            Till detta Turkiet skickar Sverige och EU betydande ekonomiskt
            stöd. En del av det består av ett förmedlemskapsstöd, som Turkiet
            tar emot för att förhandla om EU-medlemskap. Mellan 2014 och 2020
            uppgick det till omkring 50 miljarder kronor. Samtidigt var det
            många år sedan som några faktiska förhandlingar om medlemskap
            ägde rum.
          </p>
          <p xml:id="i-YETayCsW8e8NMRK7KESnRr">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Sverige måste kräva att förhandlingarna
            om EU-medlemskap ska avbrytas om Turkiet antingen upplöser HDP
            eller dömer ledande företrädare i massrättegångar. Upplösandet
            av ett demokratiskt parti och dömandet av ledande politiker i
            utomrättsliga massrättegångar skulle innebära en allvarligare
            inskränkning av Turkiets demokrati. Samtidigt är läget redan nu
            så pass svårt att förhandlingar om medlemskap måste frysas tills
            vidare. Det innebär att alla de förmåner som förmedlemskapsprogrammet
            ger såväl politiskt som ekonomiskt omedelbart dras in.
          </p>
          <p xml:id="i-TGp9W7m51uTF9Du1vQkJki">
            Regeringen bör verka för att EU avbryter förhandlingarna med
            Turkiet om EU-medlemskap om landet antingen upplöser HDP eller
            dömer ledande företrädare i massrättegångar. Detta bör riksdagen
            ställa sig bakom och ge regeringen till känna.
          </p>
          <p xml:id="i-6877emYAyvuPLdgfDMjR6R">
            Regeringen bör verka för att EU fryser förhandlingarna med Turkiet
            om EU-medlemskap tills vidare och att alla de förmåner som förmedlemskapsprogrammet
            ger, såväl politiskt som ekonomiskt, omedelbart dras in. Detta
            bör riksdagen ställa sig bakom och ge regeringen till känna.
          </p>
          <p xml:id="i-8qzUSwv4s6VY5ccAiJBhxE">
            Dessutom har Turkiet hittills tagit emot över 60 miljarder kronor
            från EU för att upprätthålla flyktingläger. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Under början av 2020 blev problemen med avtalet alltmer
            uppenbara. När den turkiska regimen hotade att skicka samtliga
            landets flyktingar till gränsen mot Grekland reagerade EU genom
            att till varje pris försöka hålla människor på flykt borta från
            Europa. EU:s kritik mot Turkiet är fortfarande försiktig, och
            flyktingarna hamnar i kläm i stormaktsspelet mellan EU och Turkiet.
            Det är hög tid för EU att säga upp avtalet och tydligt agera mot
            förtrycket av oppositionella och inskränkningar i grundläggande
            fri- och rättigheter i Turkiet.
          </p>
          <p xml:id="i-PbF48Hy5GNfvvX5nVkZPJF">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            i Turkiet upphör och att alla som fängs­lats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-Vs23eK4zwHwMhmjqKMrJDL">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, däribland Sverige, stoppade därför vapenexporten
            till Turkiet medan andra länder fortsatte med sin export.
          </p>
          <p xml:id="i-6B9aSvT6sMiEJYm9kpNhuy">
            Ett av de krav Turkiet ställde på Sverige för att godkänna ett
            svenskt medlemskap i Nato är just att vapenexporten ska återupptas,
            vilket också har skett genom nya beslut från Inspektionen för
            strategiska produkter (ISP) i september 2022 med en direkt hänvisning
            till den utrikespolitiska deklarationen från juni 2022. Förra
            året, 2023, exporterades vapen till Turkiet för första gången
            sedan alla tillstånd drogs in. Vänster­partiet anser inte att
            situationen i Turkiet har förbättrats på ett sådant sätt att vapen­export
            kan återupptas. Det finns tvärtom en överhängande risk att konflikten
            mellan Turkiet och kurder eskalerar. Turkiet har hittills inte
            dragit sig för att trotsa det internationella regelverket och
            attackera civila. Sverige bör därför verka för ett EU-gemensamt
            vapenembargo mot Turkiet. Detta bör riksdagen ställa sig bakom
            och ge regeringen till känna.
          </p>
          <head xml:id="i-N72oeSudzkj3rW923iKPsC" type="h1">
            9 EU:s strategi för Östersjöregionen
          </head>
          <p xml:id="i-UjkZSD3c67AkZJgWVAaPFR">
            Det säkerhetspolitiska läget i vårt direkta närområde har på
            kort tid försämrats. I den situation vi nu befinner oss i, med
            pågående strider i Ukraina och miljontals människor som tvingats
            på flykt, är det i första hand stöd till och solidaritet med Ukraina
            som behövs. Men Rysslands anfallskrig innebär oundvikligen att
            även andra länder i Europa och inom EU påverkas.
          </p>
          <p xml:id="i-CGUNTkhDf4zAAv7rqAikBw">
            Förutom Ukraina utgör Rysslands imperialistiska politik ett direkt
            hot mot befolk­ningen i flera andra grannländer – Georgien, Moldavien,
            Belarus och länderna i Centralasien. Likaså utgör Ryssland ett
            säkerhetspolitiskt hot mot alla människor i Ryssland som nu protesterar
            mot invasionen av Ukraina, som motsätter sig styret i Kreml eller
            som inte passar i det samhälle som Putin vill bygga. För ryska
            hbtq-personer, urfolksföreträdare, fredsaktivister, miljörörelser,
            kvinnorörelser och vänster­aktivister är den egna regimen ett
            dagligt säkerhetshot. Den ryska oppositionen såväl som ryska medier
            tvingas flytta utomlands för att kunna verka, inte minst på grund
            av den s.k. agentlag som godtyckligt stämplar medier och journalister
            som utländska agenter. EU har en viktig roll i att stödja den
            fria journalistiken och erbjuda möjligheter för fria ryska medier
            att verka från EU.
          </p>
          <p xml:id="i-89pnHuyExbsQZTU7F9i8iQ">
            Vänsterpartiet driver på för ytterligare sanktioner mot Ryssland.
            Rysk gas och olja måste ersättas med förnybar energi. Omvärlden
            måste också visa stöd för de ryska freds- och demokratiaktivister
            som motsätter sig Putins krig. Många av dem som behöver skydd
            undan Putins förföljelser befinner sig inte i EU, utan i länder
            dit Ryssland har visumfrihet. Det betyder också att risken för
            att utlämnas tillbaka till Ryssland är hög. Sverige och EU måste
            hitta bättre strategier för att stödja den ryska oppositionen.
          </p>
          <p xml:id="i-Rnccfm6C7fmdoEGGXaUxig">
            EU är nu mer enat än på länge i sin Rysslandspolitik. Det är
            viktigt att enigheten fortsätter och tydligheten i sanktionsregimerna
            består så länge ingen reell förbättring sker på marken och i den
            ryska politiken. På längre sikt är det viktigt att det mellan­folkliga
            samarbetet mellan EU och Ryssland utökas; vi behöver en motvikt
            till aggression och upprustning. I det arbetet kan Sverige spela
            en aktivare roll i syfte att skapa ett ökat samarbete runt Östersjön,
            och Svenska institutet bör få ett särskilt upp­drag att arbeta
            för att främja en säkerhetsgemenskap och en demokratisk utveckling
            i Ryssland.
          </p>
          <p xml:id="i-XjwWDVTaHTQNmRMiiippBr">
            Regeringen bör utöka stödet till den ryska freds- och demokratirörelsen.
            Detta bör riksdagen ställa sig bakom och ge regeringen till känna.
          </p>
          <p xml:id="i-SA1UbHgSDHt4L9KDcX6uC4">
            Vänsterpartiets politik gentemot Ryssland utvecklas i motionen
            Ryssland (mot. 2022/23:612).
          </p>
          <head xml:id="i-2Zj6h32C3vG3fADAnhPwHn" type="h1">
            10 EU:s utrikes- och säkerhetspolitik
          </head>
          <p xml:id="i-GzHDd4XQtcQpkUEzNPMYkj">
            Ett förändrat säkerhetspolitiskt läge kräver internationellt
            samarbete. Vi menar att EU kan fylla en roll i att samordna och
            stötta medlemsländerna i att främja fred och i att bygga ett säkrare
            Europa. Däremot vill vi inte att ännu fler beslut om säkerhets-
            försvars- och utrikespolitik förs över till EU. Vi vill att den
            gemensamma försvars- och säkerhetspolitiken utgår från ett brett
            engagemang för demokrati, mänskliga rättigheter och folkrätt,
            för kvinnors frigörelse och global social rättvisa.
          </p>
          <p xml:id="i-X64n8ii5B2uj4L7gjqNkXz">
            Kravet på konsensus leder till att EU ofta hindras från att ta
            progressiva positioner i viktiga frågor, t.ex. att försvara aborträtten
            och stärka satsningar på sexuell och repro­duktiv hälsa och rättigheter
            (SRHR). Det leder också ofta till att EU agerar långsamt och vagt,
            med urvattnade skrivningar. Cyperns långa blockering av sanktioner
            mot regimen i Belarus är ett exempel. Ungerns försök att stoppa
            stödet till Ukraina ett annat. Det betyder inte att vi vill gå
            mot en ordning där majoritetsbeslut gäller. Med en sådan ordning
            skulle risken för att utrikespolitiken kapas av de reaktionära
            och rasistiska krafterna i Europa öka. Vänsterpartiet vill i stället
            att utrikespolitiken återgår till att bli en helt nationell kompetens.
          </p>
          <p xml:id="i-D3ce1aRp4499xpThv133NC">
            Utrikespolitiken måste bli mer konsekvent. I dag behandlas lika
            fall olika beroende på vilka länder det handlar om. Ekonomiska
            och politiska relationer har större betydelse än respekten för
            mänskliga rättigheter och folkrätten. De tydligaste exemplen utgörs
            av EU:s relationer med Marocko och Israel. Regeringen bör verka
            för att EU konsekvent står upp för mänskliga rättigheter, folkrätten
            och demokratin i sina relationer till andra länder. Detta bör
            riksdagen ställa sig bakom och ge regeringen till känna.
          </p>
          <head xml:id="i-2JeYyMERS9Q9UUfEowjuXt" type="h2">
            10.1 Ett kärnvapenfritt EU
          </head>
          <p xml:id="i-MJMtmsTF6UZXCeaHGhNDPL">
            Med snart 80 år sedan atombomberna fälldes över Hiroshima och
            Nagasaki är kärnvapen fortfarande en viktig del i många länders
            försvarsdoktrin. Sverige är sedan den 7 mars 2024 medlem i Nato.
            Kärnvapen är en bärande del av Nato, och Nato är en kärnvapenallians
            i bemärkelsen att amerikanska kärnvapen utgör den yttersta garantin
            för de allierades säkerhet.
          </p>
          <p xml:id="i-D1xrxAw6i1QEZMrWUwsnum">
            I sin årsbok för 2023 konstaterar fredsforskningsinstitutet Sipri
            att lagren av kärnstridsspetsar fortsätter att minska, samtidigt
            som antalet operativa stridsspetsar ökar igen. De nio kärnvapenstaterna
            fortsätter modernisera sina kärnvapen. Både Ryssland, USA och
            Kina har omfattande och kostsamma program för att modernisera
            sina kärnvapenprogram. Flera av EU:s medlemsländer, Storbritannien
            och Frankrike, innehar kärnvapen. Storbritannien lade i början
            av 2021 om den tidigare policyn att minska landets kärnvapenarsenal
            och har i stället höjt det planerade taket för antalet kärnvapen.
            Frankrike har offentliggjort ett program för att utveckla en tredje
            generation atomdrivna ubåtar med kärnvapenbestyckade ballistiska
            robotar.
          </p>
          <p xml:id="i-KDKQVf4cGPqjj6eQ5sSczc">
            Förespråkarna för kärnvapen argumenterar att kärnvapen är avskräckande.
            Det är ett mycket kortsiktigt perspektiv. Att länder tävlar med
            varandra i kärnvapenkapprustningen ökar osäkerheten och är knappast
            ett sätt att bygga fred och trygghet. Ett exempel är hur Kina
            nu drastiskt utökar sin kärnvapenarsenal för att komma upp i de
            volymer USA och Ryssland har.
          </p>
          <p xml:id="i-9pMzkcgDcDy9EEpPhuMy9b">
            Överenskommelser om kärnvapenfria zoner är ett av de allra mest
            effektiva verktygen mot kärnvapen och mot kärnvapenspridning.
            Om länder kan vara förvissade om att andra stater inte håller
            kärnvapen dämpar det viljan att skaffa egna. Stora delar av världen
            omfattas redan av kärnvapenfria zoner/zoner fria från massförstörelsevapen.
            Det gäller exempelvis Latinamerika, Afrika, Centralasien och Antarktis.
          </p>
          <p xml:id="i-WQmkP1k31T19e8apEkWLF1">
            En kärnvapenfri zon i EU vore inte bara ett säkerhetspolitiskt
            riktigt beslut utan också en viktig markering för fred och kärnvapennedrustning
            gentemot världs­samfundet. Regeringen bör därför arbeta för att
            EU ska bli en kärnvapenfri zon. Detta bör riksdagen ställa sig
            bakom och ge regeringen till känna.
          </p>
          <head xml:id="i-H2yAfrw21yULc6WBNNdAfh" type="h1">
            11 Handelspolitik
          </head>
          <p xml:id="i-S2zTDCqmhtxrE1bCYeZh5J">
            Företag ska aldrig ställas över demokratin. Därför vill Vänsterpartiet
            stoppa den förskjutning av makt från folket till storföretag som
            många av dagens internationella handelsavtal i praktiken innebär.
            Det är helt orimligt att viktiga politiska beslut som påverkar
            vårt klimat, vår ekonomi och vår välfärd avhandlas utan demokratisk
            insyn och därefter inte kan påverkas. Vänsterpartiet vill ha rättvisa
            handelsavtal där företag aldrig kan stämma stater för demokratiskt
            fattade politiska beslut. Regeringen ska verka för att inga fler
            odemokratiska EU-handelsavtal tecknas. Detta bör riksdagen ställa
            sig bakom och ge regeringen till känna.
          </p>
          <p xml:id="i-4meE4hjFVBvdWnVMaJcJgW">
            Vänsterpartiet vill att EU för en feministisk handelspolitik
            som bygger på en genom­gripande feministisk analys, syftar till
            att utjämna skillnader i inkomst, levnadsvillkor m.m. mellan könen
            världen över och förbättrar kvinnors villkor. Regeringen ska verka
            för att EU försvarar kvinnors ekonomiska rättigheter och inför
            en feministisk handels­politik. Detta bör riksdagen ställa sig
            bakom och ge regeringen till känna.
          </p>
          <p xml:id="i-XhybEueoLVah1zzrE2ATXs">
            Kinas ökade globala närvaro påverkar även EU:s handelspolitik.
            År 2020 hade direktinvesteringar från EU till Kina uppgått till
            mer än 140 miljarder euro under de senaste 20 åren. Under samma
            tidsperiod hade Kina investerat 120 miljarder euro i EU. Den s.k.
            Nya Sidenvägen, eller Belt and Road Initiative (BRI), är ett enormt
            infra­strukturprojekt som bl.a. syftar till att länka samman handelsvägarna
            mellan Kina och Europa.
          </p>
          <p xml:id="i-EWExwTy6N7SGEN4okakszu">
            Den kinesiska statens försök att kontrollera och utöva makt över
            företagen gäller även europeiska företag. År 2021 uppmärksammades
            t.ex. den kinesiska bojkotten av H &amp; M efter att kritik riktats
            mot Kinas förtryck av uigurerna i området Xinjiang, varifrån en
            del av den bomull H &amp; M använder kommer. Sverige bör stödja
            de företag som följer ILO:s konventioner – Kina ska inte straffa
            företag för att de värnar om mänskliga rättigheter.
          </p>
          <p xml:id="i-LPMPAd8W21ArLWUrhLBLEF">
            Efter många år av förhandlingar finns sedan 2020 ett principavtal
            om investeringar mellan EU och Kina på plats, kallat Comprehensive
            Agreement on Investment (CAI). EU-parlamentet valde dock 2021
            att frysa ratificeringen, detta i samband med att man införde
            sanktioner på grund av bristande mänskliga rättigheter vilka Kina
            svarade på med motsanktioner.
          </p>
          <p xml:id="i-Doh5n5xWFecMxMtrtTnwxG">
            Vänsterpartiet anser att Sverige bör vara kritiskt till denna
            typ av frihandelsavtal. Avtalet har mött en omfattande kritik,
            bl.a. från Europafacket EFS och en lång rad andra fackliga människorättsorganisationer,
            för att åtaganden om mänskliga rättigheter är alltför vaga. Regeringen
            ska verka för att tydliga regler kring mänskliga rättigheter införs
            i Comprehensive Agreement on Investment (CAI). Detta bör riksdagen
            ställa sig bakom och ge regeringen till känna.
          </p>
          <p xml:id="i-FdSqG6dhE7F3gtYKzfFEq8">
            EU är även i slutprocessen gällande Mercosuravtalet tillsammans
            med ett antal länder i Sydamerika. Civilsamhällesorganisationer
            och sociala rörelser i de länderna har starkt kritiserat avtalets
            förvärrande av miljöförstöring och klimatkrisen, parallellt med
            att det riskerar att öka brotten mot de mänskliga rättigheterna.
            Avtalet riskerar även att gynna storföretag på småbrukares bekostnad,
            både i Sydamerika och i EU, vilket kommer att leda till ytterligare
            försämring av lokal matproduktion. Särskilt utsatta är arbetares,
            kvinnors och urfolks rättigheter. Det kommer att bli av stor vikt
            att Sverige och EU använder detta handelsavtal för att ställa
            krav på exempelvis Brasiliens klimat­åtagande. Vänsterpartiet
            anser att Sverige inte ska ingå internationella handelsavtal vars
            effekt förvärrar klimatkrisen och bryter mot de mänskliga rättigheterna.
            Läs mer i vår motion Handelspolitik (mot. 2023/24:989).
          </p>
          <head xml:id="i-NH4zntpfJD3DrJmkeoJ5cz" type="h1">
            12 Utvecklingspolitik
          </head>
          <p xml:id="i-8rWkuduo7ni2JKBLjkHe1d">
            EU och EU:s medlemsländer står för en stor del av det globala
            biståndet och är många fattiga länders största handelspartner.
            Trots det lyser unionen med sin frånvaro i den svenska biståndsdebatten.
            Concord Europe är en plattform för europeiska bistånds­organisationer.
            De beskriver utvecklingen inom EU:s bistånd i den årliga Aid Watch-rapporten.
            Rapporten för 2023 beskriver hur EU:s bistånd nådde sin högsta
            nivå någonsin 2022, men också att så gott som hela ökningen, både
            av EU:s och medlems­staternas bistånd, beror på det ökade stödet
            till Ukraina. Samtidigt nådde även urholkningen av biståndet nya
            rekordnivåer. Mer än en femtedel av EU:s bistånd föll utanför
            grundkriterierna för vad som går att räkna som bistånd. Biståndet
            till Afrika söder om Sahara minskade med nästan 8 procent. Det
            är bistånd som går till några av världens mest behövande. I praktiken
            betyder det att pengar har flyttats från en humanitär kris till
            en annan.
          </p>
          <p xml:id="i-L2gkNVfmG3rHhJU6nAHh4t">
            Aid Watch beskrev redan förra året hur en allt större del av
            biståndet går till frågor som är viktiga av interna skäl i EU.
            EU:s migrationspolitiska och geopolitiska ambitioner formar unionens
            internationella utvecklingssamarbete på bekostnad av människor
            i fattigdom och förtryck. Biståndet missar målen eftersom det
            styrs av egenintressen i stället för mottagarländernas intressen.
            Det är framför allt säkerhets- och migrationspolitiska intressen
            som prioriteras framför stöd till de som lever i de mest fattigdomsdrabbade
            länderna. Det är också helt i linje med den nya inriktning som
            regeringen beslutat ska gälla för det svenska biståndet. Detta
            hindrar långsiktigt hållbar utveckling och motverkar själva idén
            om bistånd.
          </p>
          <p xml:id="i-FQLEuKZN65iyv4i2ELgoc9">
            I regeringens budgetproposition för 2024 är det tydligt att man
            i högre grad vill koncentrera biståndet till EU. Situationen i
            Ukraina är akut. Rysslands folkrättsvidriga anfallskrig har orsakat
            en omfattande förödelse och splittrat familjer, och tiotusentals
            civila har dödats eller skadats. Att Ukraina behöver internationellt
            stöd är självklart. Sverige har alla möjligheter att självständigt
            och via EU spela en viktig roll när det gäller både humanitärt
            stöd och stöd till återuppbyggnaden. Samtidigt pågår en rad andra
            kriser, krig och konflikter runt om i världen som inte får glömmas
            bort. Konflikten i Jemen, hungerkrisen i Somalia och fattigdomen
            i Myanmar är bara några exempel. Sverige måste därför i samarbete
            med andra hitta en långsiktig plan för stöd till Ukrainas återuppbyggnad
            som inte belastar vare sig den svenska biståndsbudgeten eller
            EU:s nuvarande gemensamma bistånd.
          </p>
          <p xml:id="i-BFdpq7c7xFdR1vVDjufRAb">
            År 1970 satte FN målet att 0,7 procent av givarländernas BNI
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå målet
            om 0,20 procent till 2030. Concord konstaterar att bara tre länder
            når upp till målet om 0,7 procent 2022 (Luxemburg, Sverige och
            Tyskland) – det i en tid när ett flertal globala kriser överlappar
            varandra, vilket resulterar i förödande konsekvenser för stora
            delar av världen.
          </p>
          <p xml:id="i-4XfWgJ6Vuaoin9PZAsFUhQ">
            Att Sverige i och med regeringens nya biståndspolitik frångår
            enprocentsmålet är inte bara ett svek mot både väljare och de
            miljontals människor i världen som är i behov av internationellt
            bistånd. Det undergräver också vår roll internationellt som ledande
            inom utvecklingsarbetet. Att Sverige har gått längre än 0,7-procentsmålet
            har drivit på för att andra länder ska röra sig i samma riktning.
            Fler länder inom EU behöver ta ett större ansvar i stället för
            att backa inför de kriser världen står mitt uppe i.
          </p>
          <p xml:id="i-Rgc9ma45nA7q8RzvLjPVtv">
            Redan innan coronapandemin låg biståndet på lägre nivåer än vad
            som skulle krävas för att klara målen i Agenda 2030. Enligt FN
            lider 345 miljoner människor av akut undernäring, en siffra som
            har mer än fördubblats sedan 2019. Samtidigt ökar fattig­domen
            i världen för första gången på årtionden. Under 2022 ökade antalet
            människor som lever i extrem fattigdom till 719 miljoner – 9,3
            procent av hela världens befolkning, enligt Världsbanken. Även
            den demokratiska utvecklingen går bakåt. Klimatkrisen, coronapandemin,
            höjda livsmedelspriser och ett växande antal krig och konflikter
            är faktorer som tillsammans skapar en mycket utsatt situation
            för en stor del av världens befolkning. I en sådan kontext ska
            inte EU:s biståndsbudget eller krav på medlems­länders utvecklingsbistånd
            minskas eller ligga kvar på samma låga nivåer. Vänster­partiet
            anser att dagens målsättningar är för lågt ställda och att EU
            bör följa FN:s uppsatta mål. Sverige bör verka för att alla EU-länder
            ska ge minst 0,7 procent av BNI i utvecklingsbistånd. Detta bör
            riksdagen ställa sig bakom och ge regeringen till känna.
          </p>
          <p xml:id="i-YGGGv3J1MBRvabbdDrnFsP">
            Sverige bör även verka för att alla EU-länder ger minst 0,2 procent
            av BNI till de minst utvecklade länderna. Detta bör riksdagen
            ställa sig bakom och ge regeringen till känna.
          </p>
          <p xml:id="i-5cbqy1MpjodgT54JxKmiXj">
            Den svenska regeringen har som ambition att föra utvecklings-
            och biståndspolitiken närmare handelspolitiken, detta trots att
            det inte går i linje med biståndseffektivitets­agendan. Sveriges
            regering bör arbeta för ett effektivt bistånd inom EU som följer
            ramarna för det globala ramverket GPEDC. Detta bör riksdagen ställa
            sig bakom och ge regeringen till känna.
          </p>
          <p xml:id="i-4HaD8RYjKrcdaKRzxiUsJ4">
            EU:s oförmåga att nå upp till de uppsatta målen och dess sätt
            att skjuta dem på framtiden och se ut att missa dem med stor marginal
            är mycket oroväckande. Med flera globala kriser som pågår samtidigt
            är behoven av verkligt bistånd större än på länge. Att världens
            rikaste världsdel inte förmår ta ett större ansvar är ett svek.
            Vänsterpartiets syn på EU:s utvecklingspolitik utvecklas i motionen
            En svensk utvecklingspolitik för rättvisa, jämställdhet och hållbar
            utveckling (mot. 2023/24:2343).
          </p>
          <head xml:id="i-4tU23h1gnudnCJ6wYvsfuL" type="h1">
            13 Försvarspolitik
          </head>
          <p xml:id="i-GiAGsfLmMFpjYgwnwg7xHL">
            Vänsterpartiet menar att en oberoende och militärt alliansfri
            utrikespolitik bäst gynnar svensk säkerhet och handlingsfrihet.
            Sverige är sedan den 7 mars 2024 medlem i Nato. Vänsterpartiet
            har konsekvent sagt nej till ett svenskt medlemskap i Nato. Läs
            mer i vår motion med anledning av proposition 2022/23:74 Sveriges
            medlemskap i Nato (mot. 2022/23:2348). Vänsterpartiet anser fortsatt
            att Sverige inte bör vara medlem i Nato och verkar för att Sverige
            även under medlemskapet ska ha en självständig och stark utrikes‍-,
            försvars-… och säkerhetspolitik. Sedan Sverige gått med i Nato
            vill Vänster­partiet fortsätta föra en aktiv politik som utgår
            från värderingar vi delar med en stor majoritet i Sverige. Vi
            verkar för att hålla Sverige fritt från kärnvapen och för att
            alla som vistas på svensk mark ska lyda under svensk lag. Vi vill
            vidare prioritera den nordiska dimensionen och samarbete med andra
            demokratiska länder i EU och Europa. Vi vet inte vilken väg USA
            kommer att ta de närmsta åren och vill i likhet med andra länder
            i Europa inte ha vår säkerhet villkorad av USA. Vi vill att Sverige
            främst ska inrikta sin internationella säkerhetspolitik på fredliga
            lösningar och på att förebygga kriser snarare än att förespråka
            militära lösningar. EU är i dag långt ifrån att vara det s.k.
            fredsprojekt som det så ofta misstas för att vara. Starka krafter
            inom EU arbetar för att militarisera unionen. Federalistiska strömningar
            arbetar aktivt för ett militariserat Europas förenta stater, och
            det europeiska militärindustriella komplexet ser sin chans att
            göra stora pengar på vapen och militärutrustning. Sverige har
            tidigare intagit en förhållandevis skeptisk hållning till en sådan
            utveckling. Nu drivs utvecklingen snabbt på bl.a. genom den strategiska
            kompassen.
          </p>
          <p xml:id="i-X8whVfaLYSbLMJmUkKYFAo">
            Att säga ja till EU:s försvarsbygge innebär också att Sverige
            ställer sig på samma militära sida som de gamla stora kolonialmakterna
            i Europa. Den säkerhet som nu ska byggas med EU och en allt hårdare
            hoptvinning med Nato består av en hårt uppskruvad retorik och
            allt intensivare militärövningar och upprustningsprogram – och
            inte minst en ständigt ökande spänningsnivå. Vänsterpartiet motsätter
            sig att ytterligare beslut om säkerhets-, försvars- och utrikespolitik
            förs över till EU eller överförs till överstatliga beslut med
            kvalificerad majoritet. Sverige bör avbryta allt samarbete som
            bidrar till militariseringen av EU. Vi är emot en gemensam säkerhets-
            och försvarspolitik för EU och det permanenta strukturerade samarbetet
            Pesco. I stället bör EU prioritera en roll som förtroendeskapare
            och fredsbyggare i Europa. Regeringen bör återkomma med förslag
            om att Sverige ska lämna Pesco. Detta bör riksdagen ställa sig
            bakom och ge regeringen till känna.
          </p>
          <p xml:id="i-GQ8MvLxmdhH7c7bYC8ogSM">
            Vänsterpartiets politik gällande internationella försvarssamarbeten
            inom EU, Nato, FN och bilaterala samarbeten utvecklas i vår motion
            För militär alliansfrihet (mot. 2021/22:497).
          </p>
          <head xml:id="i-L4ajXmjnGzkP5aTPZaSPga" type="h1">
            14 EU:s bilaterala och regionala förbindelser
          </head>
          <p xml:id="i-3NL3cemyDPXMTWDxDQ3urn">
            När vägen mellan Turkiet och Grekland stängdes blev Libyen det
            främsta avreselandet för människor på flykt från Afrika och delar
            av Mellanöstern till Europa. Det beror till stor del på det rådande
            kaoset och bristen på kontroll över landets gränser. EU har fokuserat
            sitt engagemang i Libyen på att stoppa flyktingar från att ta
            sig in i Europa, trots att det innebär att de fastnar i det krigshärjade
            landet. Situationen för de flyktingar som befinner sig i Libyen
            är fruktansvärd. Flera rapporter, bl.a. från FN och Human Rights
            Watch, vittnar om flyktingar som säljs som slavar, trafficking,
            sexuella över­grepp och tortyr. Samtidigt betalar EU den libyska
            kustbevakningen för att stoppa båtar med flyktingar trots att
            FN-rapporter beskriver hur denna vid upprepade tillfällen har
            skjutit mot, skjutit sönder och sänkt flyktingbåtar. Flyktingar
            som omhändertas av den libyska kustbevakningen förs tillbaka till
            Libyens migrationshäkten där de intagna utsätts för tortyr, svält
            och våldtäkter samt säljs som slavar. Trots situationen i Libyen
            och vetskapen om de övergrepp som sker fortsätter EU:s stöd till
            landets s.k. kust­bevakning. Det är uppenbart att mänskliga rättigheter
            väger lätt mot ambitionerna att stoppa flyktingar från att komma
            till Europa. Det är dessutom uppenbart att den förda politiken
            leder till att landet destabiliseras ytterligare.
          </p>
          <p xml:id="i-CPiSQVP5yGrAdpqMwC5s1Y">
            Sverige bör verka för att EU slutar finansiera den libyska kustbevakningen
            och att relationer med Libyen bygger på full respekt för asylrätten
            och mänskliga rättigheter. Detta bör riksdagen ställa sig bakom
            och ge regeringen till känna.
          </p>
          <p xml:id="i-Ck5A77xyrXUwR3PBABytcv">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakue­ring och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-VJEKDr75pHrmiFKWH5wC44">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårs­period. Afghanistan
            är ett av världens fattigaste länder och är därmed så pass beroende
            av utländskt bistånd att dess regering hade svårt att stå emot
            pressen från EU. I och med talibanernas maktövertagande skickade
            EU-länderna tillbaka människorna till förtryck, fattigdom och
            svält. Kommissionen har även föreslagit en blandning av främjande
            och tvingande åtgärder för att få andra stater, framför allt i
            Afrika, att hindra migranter från att ta sig till Europa.
          </p>
          <p xml:id="i-5nj3P8NAf2j449WbpPzhHu">
            Under de senaste åren har EU:s ansträngningar för att stoppa
            människor på flykt från att komma till Europa inneburit allt tydligare
            avsteg från asylrättens principer. Genom att utmåla flyktingar
            som orsaken till EU:s problem och som hot mot vår säkerhet försöker
            styrande politiker avleda uppmärksamheten från sina egna politiska
            miss­lyckanden som inneburit ökade ekonomiska skillnader, fler
            osäkra anställningar samt högre priser på el och mat.
          </p>
          <p xml:id="i-TrzBgfv1f4wFd8nf4aHq7T">
            Genom avtal med olika diktaturer försöker EU stänga sina gränser.
            Konsekvenserna av den politiken syns på Medelhavets botten. I
            stället söker människor i behov av skydd arbete i Sverige och
            Europa. Här utnyttjas de av arbetsgivare som betalar låga ersätt­ningar
            och som på det sättet skapar splittring och motsättningar på arbetsmarknaden.
          </p>
          <p xml:id="i-QjQmA7echPHrkMYZaEEgDV">
            Det är uppenbart att EU använder sin politiska och ekonomiska
            makt för att begränsa asylrätten och människors rätt att röra
            sig. Genom att samarbeta med stater där människorättskränkningar
            är vanligt förekommande, t.ex. Sudan, Egypten och Libyen, för
            att stoppa människor på flykt finns uppenbara risker för att EU
            bidrar till grova kränkningar av mänskliga rättigheter. Sverige
            bör inom EU motverka alla beslut som innebär att asylrätten och
            flyktingars mänskliga rättigheter kränks. Detta bör riksdagen
            ställa sig bakom och ge regeringen till känna.
          </p>
          <p xml:id="i-3GSBn8UCN6mVGKxg7PrXnU">
            Att stoppa eventuella asylsökande är olagligt enligt internationell
            rätt. Trots det har EU:s gränsmyndighet Frontex grova anklagelser
            mot sig för att ha gjort just det. Båtar från Turkiet till Grekland
            har stoppats på vad som kan vara olagliga sätt. Myndigheten har
            fått kritik från bl.a. FN:s flyktingorgan för att ha undanhållit
            eventuellt våld till havs i sin årsrapport. Det behövs oberoende
            utredningar sett till att Frontex egna intern­utredningar kommit
            fram till att inga brott mot rättigheter skett. Sverige bör verka
            för att EU ska tillsätta oberoende utredningar av huruvida Frontex
            har brutit mot internationell rätt. Detta bör riksdagen ställa
            sig bakom och ge regeringen till känna.
          </p>
          <head xml:id="i-3M69ynEgRcFwnK2THEB1XS" type="h2">
            14.1 Israels ockupation av Palestina
          </head>
          <p xml:id="i-UChB8GwLdfcpRxDBTBXYjb">
            Vänsterpartiet fördömer alla attacker på civila och kräver att
            EU också gör det. Det gäller både Hamas brutala terrorattacker
            på civila den 7 oktober 2023 och Israels anfall mot Gaza, där
            i skrivande stund över 30 000 människor mördats och miljoner fördrivits.
            Israels bombningar har förvandlat Gaza till ruiner, och genom
            blockaden hindrar man mat, vatten, el och mediciner från att nå
            de som behöver. WHO larmar om barn som dör av svält i norra Gaza,
            samtidigt som nödhjälpen stoppas på vägen. Situationen i Gaza
            är en mardröm.
          </p>
          <p xml:id="i-CJtm5uQxsTxX1Try8JCsbP">
            EU måste sätta press på Israel för ett omedelbart eldupphör i
            Gaza. Vi vill att EU säger upp sitt handelsavtal med Israel och
            inför ett stopp för handel med vapen med Israel. EU måste arbeta
            för att Israels ockupation av Palestina ska upphöra.
          </p>
          <p xml:id="i-PRWUWTJRWoMzX93heb2z5W">
            Sverige bör driva på för att EU ska ta ställning för ett omedelbart
            och permanent eldupphör i Gaza. Detta bör riksdagen ställa sig
            bakom och ge regeringen till känna.
          </p>
          <p xml:id="i-GKm3Y9epqHF3vYxoWFy51v">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades grogrunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat och blockerat
            Gazaremsan, Västbanken och östra Jerusalem i strid med folkrätten.
            Konflikten mellan Israel och Palestina är inte en konflikt mellan
            jämlika parter. Israel är en av världens största krigsmakter vars
            militärapparat understöds av USA, och landet har ett större ansvar
            enligt folkrätten i egenskap av ockupationsmakt. Samtidigt är
            det viktigt att understryka att folkrättens regelverk, bl.a. förbudet
            mot attacker mot civila, omfattar samtliga parter.
          </p>
          <p xml:id="i-LoHZCf6DdXmvE8SAb7SnPU">
            Våldet har ökat även på Västbanken. I skuggan av attackerna mot
            Gaza har ett stort antal palestinier dödats av israelisk militär
            och aggressiva bosättare. Andra har drivits bort från sina marker
            och hem. Våldet är direkt sanktionerat från den israeliska reger­ingen,
            och bl.a. har vapen delats ut till bosättare på Västbanken av
            den högerextrema ministern Itamar Ben-Gvir.
          </p>
          <p xml:id="i-KMrvpALcgCiHNJMZhMgg3r">
            Antalet illegala bosättningar på ockuperad mark växer och fördrivningen
            av palestinier ökar. Nya israeliska vägar byggs på Västbanken,
            byggandet av den mur som länge har fördömts av FN fortsätter.
            Israeliska soldater och bosättare har upprepade gånger förstört
            anläggningar på Västbanken som har finansierats med svenska bistånds­pengar.
            Till det kommer alla de biståndsprojekt som förstörts i Gaza under
            de pågående attackerna. Bosättningarna utgör ett brott mot fjärde
            Genèvekonventionen och anses vara ett krigsbrott av Internationella
            brottmålsdomstolen (ICC). Så länge Israel vägrar att respektera
            palestiniernas grundläggande mänskliga rättigheter kommer det
            inte vara möjligt att uppnå fred.
          </p>
          <p xml:id="i-CxiNRyhnq1wKYsk8h1oRso">
            Sverige bör rikta sanktioner mot israeliska bosättare och driva
            på för att sank­tionerna ska bli verklighet i EU. Detta bör riksdagen
            ställa sig bakom och ge regeringen till känna.
          </p>
          <p xml:id="i-RrGggUkwqNQXLJfmm4fSce">
            För att vi i längden ska kunna hoppas på en varaktig fred måste
            Israels ockupation upphöra och palestinierna tillåtas att leva
            i frihet. Hamas illdåd kan aldrig rättfärdiga fördrivning och
            urskillningslöst dödande av den palestinska civilbefolkningen.
            Israel måste dra sig tillbaka från ockuperat område, bosättningarna
            måste utrymmas och en fri och demokratisk palestinsk stat bör
            upprättas inom 1967 års gränser.
          </p>
          <p xml:id="i-889EqvG6VybF5CAU8WQYHP">
            Israels ockupation av Palestina hade inte varit möjlig utan EU:s
            förmånliga handels­avtal med Israel eller utan USA:s militära
            bistånd till landet. Att Europeiska unionen år efter år ”betonar
            vikten av att gränserna till Gaza öppnas” och riktar kritik mot
            delar av Israels politik förändrar tyvärr inte situationen för
            palestinierna. Israel har kunnat ignorera EU:s kritik utan att
            det fått några konsekvenser. En förutsättning för att Sveriges
            och EU:s uttalanden ska göra skillnad är att man också är beredd
            att sätta tyngd bakom sitt budskap. Samarbetet mellan EU och Israel
            är omfattande och ger EU en möjlighet att sätta press på Israel
            att respektera folkrätten. Associeringsavtalet mellan EU och Israel
            är t.ex. villkorat med respekt för de mänskliga rättigheterna.
            EU:s associationsavtal med Israel innefattar förmånliga handelsavtal
            som ger det israeliska näringslivet stora ekonomiska fördelar.
            På så vis bidrar EU till att stärka den ekono­miska basen för
            ockupationspolitiken. Sverige bör motsätta sig att EU fördjupar
            sitt samarbete med Israel på något område och suspendera det nuvarande
            associerings­avtalet så länge Israel inte avvecklar bosättningarna
            och vägspärrarna på ockuperat område, avbryter blockaden av Gaza
            och upphör med byggandet av muren på Västbanken. Detta bör riksdagen
            ställa sig bakom och ge regeringen till känna.
          </p>
          <p xml:id="i-RXCTRRXMv4KKHXFSCKCFKA">
            Att strypa vapentillförseln är ett effektivt verktyg för att
            sätta press på alla parter. I dag förekommer ingen vapenexport
            från EU till de palestinska parterna, men flera EU-medlemmar exporterar
            vapen till Israel. All vapenexport från EU-länderna till Israel
            måste upphöra. Sverige bör ta initiativ till att EU ska införa
            ett vapenembargo mot Israel. Detta bör riksdagen ställa sig bakom
            och ge regeringen till känna.
          </p>
          <p xml:id="i-PRvaNXRyF1dxbLvEeF8AaM">
            Begångna krigsbrott måste utredas och de ansvariga måste ställas
            till svars i Internationella domstolen (ICJ) och Internationella
            brottmålsdomstolen (ICC). Sverige bör driva på för att EU ska
            vidta åtgärder för att underlätta ansvarsutkrävande för begångna
            krigsbrott. Detta bör riksdagen ställa sig bakom och ge regeringen
            till känna.
          </p>
          <p xml:id="i-ETyiAT7DZo8MC42PDfxg8M">
            Vänsterpartiets politik när det gäller Israels ockupation av
            Palestina utvecklas i vår motion Israels ockupation av Palestina
            (mot. 2019/20:135).
          </p>
          <head xml:id="i-CYDv5KQGao93utXwijbyJG" type="h2">
            14.2 Marockos ockupation av Västsahara
          </head>
          <p xml:id="i-Uo47Ukuh1h9YjuyZtuR6dn">
            Marocko ockuperar Västsahara sedan 1975. Det är en ockupation
            som strider mot internationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. År 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen.
          </p>
          <p xml:id="i-HWNMPQS7ELJz2f6VtNmEcq">
            Situationen har förändrats dramatiskt de senaste åren. Nu är
            en fredlig lösning ännu längre bort på den snart halvsekellånga
            konflikten, i och med att vapenvilan är bruten. Vapenvilan kom
            till stånd efter att parterna kommit överens om att hålla en folk­omröstning
            om Västsaharas självständighet för nästan 30 år sedan, men bröts
            i november 2020 i samband med marockanska militära operationer
            i buffertzonen mellan territorierna. Fortfarande har ingen folkomröstning
            ägt rum. Sverige och EU måste öka trycket för att folkomröstningen
            snarast ska komma till stånd. Västsaharier utsätts dagligen för
            hot, våld och fängslanden i den ockuperade delen av landet. Situationen
            i det ockuperade Västsahara liknar i praktiken ett undantagstillstånd.
            Marocko har total kontroll över området och försvårar för journalister,
            observatörer och civilsamhälles­organisationer att över huvud
            taget släppas in i landet. Det är hög tid att omvärlden agerar
            med kraft för att skydda den västsahariska befolkningen. Regeringen
            bör verka för att EU ska kräva att den utlovade folkomröstningen
            om Västsaharas självständighet hålls. Detta bör riksdagen ställa
            sig bakom och ge regeringen till känna.
          </p>
          <p xml:id="i-GQ7RvVDM9davXTVvv8YQ1z">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara förutom USA sedan
            slutet av 2020, har Marocko relativt fritt kunnat utnyttja Västsaharas
            naturresurser. Ekonomiska intressen och handelsförbindelser är
            anledningar bakom Frankrikes och Spaniens starka relationer med
            Marocko, som gör dem ovilliga att kritisera landet.
          </p>
          <p xml:id="i-GmU7TFuin3oSw5krTVtTG1">
            Enligt folkrätten tillhör landets naturresurser det västsahariska
            folket, och deras samtycke krävs för att andra aktörer ska få
            bruka dem. Trots detta har EU:s ministerråd röstat för att ingå
            ett avtal med Marocko som innebär förändringar i nuvarande associerings-
            och handelsavtal för att utvidga Marockos tullförmåner till produkter
            från det ockuperade Västsahara. I praktiken har avtalen i högre
            grad sedan länge indirekt avsett Västsahara, men detta var första
            gången ministerrådet uttryckligen ville inkludera ockuperade områden.
          </p>
          <p xml:id="i-5autZLe5LSS8Jk7H8J2D9y">
            Den västsahariska befrielserörelsen Polisario Front tog 2019
            ministerrådet till EU-domstolen för att ogiltigförklara avtalet
            samt fiskeriavtalet. I september 2021 meddelade domstolen att
            båda avtalen ogiltigförklarats då de strider mot folkrätten och
            EU-lag. Vidare fastslås att EU i avtalet försökt ersätta kravet
            på samtycke från det västsahariska folket med att avtalet skulle
            gynna befolkningen, vilket står i strid med folkrätten. Enligt
            domstolen står denna inställning i strid med internationell rätt.
            EU:s ministerråd överklagade domen och det var endast Sverige
            som röstade mot överklagan, detta trots att det inte råder någon
            tvekan om att ministerrådet inte har rätt att ingå avtal med Marocko
            som avser Västsahara, såvida inte västsaharierna deltagit i avtalsförhand­lingarna.
            Detta har EU-domstolen klargjort ett flertal gånger.
          </p>
          <p xml:id="i-52QWHsNWtgjFzRZkm5wxMw">
            Naturtillgångarna är själva grundorsaken till Marockos illegala
            ockupation av Västsahara. En del i att vapenvilan bröts var även
            den väg Marocko byggde för att transportera råvaror ut från Västsahara.
            Det är genom de stora inkomsterna från fosfat, ett rikt fiske
            och andra västsahariska tillgångar som Marocko kan finansiera
            sin ockupation och fortsätta sitt systematiska förtryck av den
            västsahariska befolkningen. Regeringen ska verka för att EU säkerställer
            att handelsavtal och fiskeavtal mellan EU och Marocko, i enlighet
            med EU-domstolens beslut, inte innefattar Västsaharas territorium
            så länge som Västsaharas folk, via deras legitima representant
            Polisario, inte har gett sitt samtycke. Detta bör riksdagen ställa
            sig bakom och ge regeringen till känna.
          </p>
          <p xml:id="i-QxrUvVq3eAcEa1JQE3oCBH">
            Sverige bör i EU verka för att utarbeta riktlinjer för företag
            och investerare i syfte att förhindra investeringar på ockuperad
            mark så länge det inte sker efter godkännande av Västsaharas legitima
            representant Polisario. Detta bör riksdagen ställa sig bakom och
            ge regeringen till känna.
          </p>
          <head xml:id="i-KXC5zKhNrDbjoiudvbtL2u" type="h1">
            15 Öppenhet och transparens
          </head>
          <p xml:id="i-MpJFzNkxvgkGy9a8ebpvNG">
            Vänsterpartiet vill att så många beslut som möjligt ska ligga
            så nära medborgarna som möjligt. På alltför många områden har
            EU i praktiken satt sig över medlemsländernas rätt att själva
            fatta beslut om hur samhället ska fungera. Det har lett till att
            vi i dag har skyhöga elpriser i Sverige, att vi tvingats sälja
            ut järnvägstrafiken och att det blivit svårare att garantera bra
            löner och arbetsvillkor i Sverige. Samtidigt ser vi att vissa
            gränsöverskridande utmaningar måste mötas med gemensamma lagar,
            inte minst klimatet. Vi vill se mer av samarbete mellan självständiga
            stater, och mindre av överstatlighet som begränsar medborgarnas
            möjligheter att påverka politiken. Vilka beslut som fattas ska
            avgöras av hur människor röstar, inte av EU-byråkrater och storföretagens
            lobbyister. När folkstyret urholkas innebär det inte bara sämre
            beslut – det gröper också ur tilltron till demokratin.
          </p>
          <p xml:id="i-RswjDWu52is39g5zYBMDZV">
            Det pågår en politisk kris i Europa och tilltron till regeringar,
            institutioner och medier sjunker. Allt färre upplever att samhället
            är byggt för dem. Under ett stort antal år har makt och beslutsfattande
            medvetet förts bort från folkligt inflytande och demokratiska
            organ till opåverkbara EU-institutioner. EU har använts som ett
            instrument för att sprida idén om att politik bör styras av experter
            och byråkrater, som inte ska kunna påverkas av folkliga opinioner.
            Vänsterpartiet vill demokratisera EU genom att ge mindre makt
            till EU:s byråkrater, kommissionärer och domare och mer makt till
            de nationella parlamenten. Vi vill begränsa lobbyisternas närvaro
            i EU samt verka för ökad insyn och transparens i EU:s institutioner.
            Regeringen bör verka för att lobbyism begränsas i EU till förmån
            för nationella parlaments inflytande. Detta bör riksdagen ställa
            sig bakom och ge regeringen till känna.
          </p>
          <p xml:id="i-XChU3qZu4QVxpeHwGNPVBi">
            Vänsterpartiet motverkar EU:s utveckling i federal, överstatlig
            riktning och arbetar för att föra tillbaka makt till folket. Det
            borde också vara enklare att lämna EU och EMU om man som medlemsland
            vill det.
          </p>
          <p xml:id="i-6ZuCBmUXWmdvZoAYiGGcbL">
            Vänsterpartiet vill sätta stopp för skatteflykt och skatteparadis,
            både i och utanför EU. Att komma åt skattesmitare måste prioriteras.
            Varje år försvinner hisnande summor pengar för att förmögna personer
            och företag vägrar betala skatt. Det drar undan stora resurser
            från samhället som skulle kunnat användas till vår gemensamma
            välfärd. Det är också allvarligt eftersom det minskar tilliten,
            sammanhållningen och förtroendet för vårt samhälle. Vänsterpartiet
            arbetar för att stärka regleringarna för skatteparadis och agerar
            för att få mer öppenhet och samarbete mellan länder när det gäller
            skatteinformation. Brottsligheten har blivit alltmer internationell.
            Narkotika, bedrägerier och välfärds­brottslighet flyter över gränserna.
            Arbetet mot detta måste stärkas.
          </p>
          <p xml:id="i-MpzprDLqnyn3ix6L5rLSQt">
            Sverige bör arbeta i EU för att kriminalisera skatteflykt och
            medhjälp till skatteflykt så att dessa handlingar får kännbara
            påföljder. Detta bör riksdagen ställa sig bakom och ge regeringen
            till känna.
          </p>
          <p xml:id="i-BJnDRRnyC1UfAuNiacbkXX">
            Vänsterpartiet anser att de folkvaldas roll i demokratin är central.
            Det är viktigt att vi alla kan lita på de folkvalda. Ändå är det
            få EU-parlamentariker som vill redogöra för hur de utnyttjar de
            förmåner de har som parlamentariker. Bara Vänsterpartiet har varit
            öppet från start med att pengarna går dit de ska. Regeringen ska
            verka för ett regelverk som innebär öppna böcker, minskade förmåner
            och sänkta politikerarvoden för alla EU-parlamentariker. Detta
            bör riksdagen ställa sig bakom och ge regeringen till känna.
          </p>
          <p xml:id="i-L8Nn5ebKb1rpCK2tPaAzCr">
            Den absurda flytten av folkvalda och tjänstemän mellan Bryssel
            och Strasbourg en gång i månaden måste upphöra. Regeringen bör
            verka för att EU-parlamentet endast ska sammanträda i Bryssel.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-Nt5r8QwD25DXm3sfXK3S4F" type="motSignatures">
          <list xml:id="i-X3md28oqvXfrk946ij5jAj">
            <item xml:id="i-UbRJ7LfbWwbBHygfn8gVug" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-6459CB3SxgAUtUGmh5XTMU" who="i-Hn2xAAaqgQLyS3k5RBuXkb">
              Andrea Andersson Tay (V)
            </item>
            <item xml:id="i-LHDUHUgviA6VzK2oX8UX2f" who="i-U8W4uUAKEoMtNdRs3JJRK8">
              Kajsa Fredholm (V)
            </item>
            <item xml:id="i-Ly1gUmMzDzAgK4YBmwbMK7" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-3w37VZYhva6hEKSNhWZiEs" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-PoiNJZbkfgH3oLW3eKVKWQ" who="i-PAfMpaW8KP2UfRTBpXARTc">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
