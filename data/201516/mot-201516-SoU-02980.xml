<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201516-SoU-02980">
  <teiHeader>
    <fileDesc>
      <titleStmt>
        <title>Barns och ungas uppväxtvillkor</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2015/16:2980 av Andreas Carlson m.fl. (KD)</title>
          <idno type="rdwebb">H3022980</idno>
          <rs type="number">2980</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H3022980/text</ref>
          <ref type="dokument_url_html">http://data.riksdagen.se/dokument/H3022980</ref>
          <ref type="dokumentstatus_url_xml">http://data.riksdagen.se/dokumentstatus/H3022980</ref>
          <ref type="docx">http://data.riksdagen.se/fil/5BDDD4AE-831E-4C39-A83E-B267F21F34E1</ref>
          <ref type="pdf">http://data.riksdagen.se/fil/8456A1F8-1AE1-44C4-B988-842923E9691D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-WTUJB2R5FNpHU89dXa4RTX</idno>
            <name>Emma Henriksson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-PgfrE9pakWspkNp9dr9ejT</idno>
            <name>Caroline Szyber</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-DJ8dGLyQXx8GQeiGkcBRiK</idno>
            <name>Annika Eclund</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Upc4GNHoKAZBy3Hs5yHkhW" type="signed"/>
        <correspContext corresp="i-Upc4GNHoKAZBy3Hs5yHkhW">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-WTUJB2R5FNpHU89dXa4RTX"/>
          <note type="signatory" corresp="i-PgfrE9pakWspkNp9dr9ejT"/>
          <note type="signatory" corresp="i-DJ8dGLyQXx8GQeiGkcBRiK"/>
        </correspContext>
        <correspAction type="submitted" xml:id="i-UunRNuVQZMqRqrtMsZgj7F">
          <date when="2015-10-06"/>
          <time when="15:44:44"/>
        </correspAction>
        <correspAction type="reviewed" xml:id="i-FxMGYn9AgdszQ2pJi4RrNe">
          <date when="2015-10-07"/>
          <time when="13:34:17"/>
        </correspAction>
        <correspAction type="referred" xml:id="i-HCuNsY799Aih2zcsTetqFv">
          <date when="2015-10-13"/>
        </correspAction>
        <correspAction type="assigned" xml:id="i-GWxKT3H1Can1WJr4pTTB4H">
          <date when="2018-06-05"/>
          <time when="10:33:00"/>
        </correspAction>
        <correspContext corresp="i-GWxKT3H1Can1WJr4pTTB4H">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-5kHNA96PQDwq1fZPmQGzkc"/>
        <correspContext corresp="i-5kHNA96PQDwq1fZPmQGzkc">
          <ref type="uppgift">2015/16:SoU1</ref>
          <ref type="ref_dok_id">H301SoU1</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">SoU1</ref>
          <ref type="ref_dok_titel">Utgiftsområde 9 Hälsovård, sjukvård och social omsorg</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VttvCxZjdj6sGkBfSt4TDG"/>
        <correspContext corresp="i-VttvCxZjdj6sGkBfSt4TDG">
          <ref type="uppgift">2015/16:MJU23</ref>
          <ref type="ref_dok_id">H301MJU23</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">MJU23</ref>
          <ref type="ref_dok_titel">Miljöbalken och EU:s kemikalielagstiftning m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8o7Wg26vb9MFgwj5C8Q72u"/>
        <correspContext corresp="i-8o7Wg26vb9MFgwj5C8Q72u">
          <ref type="uppgift">2015/16:UbU12</ref>
          <ref type="ref_dok_id">H301UbU12</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">UbU12</ref>
          <ref type="ref_dok_titel">Grundskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-qBf1GTALQrHaezT6g5BxW"/>
        <correspContext corresp="i-qBf1GTALQrHaezT6g5BxW">
          <ref type="uppgift">2015/16:MJU18</ref>
          <ref type="ref_dok_id">H301MJU18</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">MJU18</ref>
          <ref type="ref_dok_titel">Miljöbalken och EU:s kemikalielagstiftning m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4gGqAaAtZLN3AFVQdozfxV"/>
        <correspContext corresp="i-4gGqAaAtZLN3AFVQdozfxV">
          <ref type="uppgift">2015/16:SfU8</ref>
          <ref type="ref_dok_id">H301SfU8</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">SfU8</ref>
          <ref type="ref_dok_titel">Det kommunala vårdnadsbidraget avskaffas</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-USK2xM7oCMFE3f8DuVoQfQ"/>
        <correspContext corresp="i-USK2xM7oCMFE3f8DuVoQfQ">
          <ref type="uppgift">2015/16:SoU6</ref>
          <ref type="ref_dok_id">H301SoU6</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">SoU6</ref>
          <ref type="ref_dok_titel">Socialtjänstfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GqujY6VY7Uty14KkySct4G"/>
        <correspContext corresp="i-GqujY6VY7Uty14KkySct4G">
          <ref type="uppgift">2015/16:UbU1</ref>
          <ref type="ref_dok_id">H301UbU1</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">UbU1</ref>
          <ref type="ref_dok_titel">Utgiftsområde 16 Utbildning och universitetsforskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2Xh4Gr2PiMbakHwtp2KTjD"/>
        <correspContext corresp="i-2Xh4Gr2PiMbakHwtp2KTjD">
          <ref type="uppgift">2015/16:UbU11</ref>
          <ref type="ref_dok_id">H301UbU11</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">UbU11</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-KtxL4wEJhPY14aHdPiKe4x"/>
        <correspContext corresp="i-KtxL4wEJhPY14aHdPiKe4x">
          <ref type="uppgift">2015/16:SoU7</ref>
          <ref type="ref_dok_id">H301SoU7</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">SoU7</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2015/16:2980 av Andreas Carlson m.fl. (KD) Barns och ungas uppväxtvillkor</div>
      </div>
      <div type="motBody">
        <div type="motProposal" subtype="förslag">
          <head xml:id="i-7WFNgHMRnUYnLztgfsDGV6">
            Förslag till riksdagsbeslut
          </head>
          <list style="ol">
            <item xml:id="i-X1EwpmhQSpACvriE6frVXs">
              Riksdagen ställer sig bakom det som anförs i motionen om välfärdsparadoxen
              för barns och ungas uppväxtvillkor och tillkännager detta för
              regeringen.
            </item>
            <item xml:id="i-Mrp1SE1a6NDNPe2iEFpM8X">
              Riksdagen ställer sig bakom det som anförs i motionen om familjens
              betydelse för barns och ungas uppväxtvillkor och tillkännager
              detta för regeringen.
            </item>
            <item xml:id="i-Coiu6bWe2jaZ2KZp84bmN2">
              Riksdagen ställer sig bakom det som anförs i motionen om vikten
              av att familjesäkra politiken och tillkännager detta för regeringen.
            </item>
            <item xml:id="i-N4avpRNJjeXJmgiXF4g1ym">
              Riksdagen ställer sig bakom det som anförs i motionen om betydelsen
              av varierade barnomsorgsformer och tillkännager detta för regeringen.
            </item>
            <item xml:id="i-M68LUUJ71EbiKTcaeuNXmg">
              Riksdagen ställer sig bakom det som anförs i motionen om vårdnadsbidrag
              i alla kommuner och tillkännager detta för regeringen.
            </item>
            <item xml:id="i-TomG6EghPNcXTaaePD5vuE">
              Riksdagen ställer sig bakom det som anförs i motionen om barngruppernas
              storlek i förskolan och tillkännager detta för regeringen.
            </item>
            <item xml:id="i-8EDP48mdnpxRfcQp1Zfm5k">
              Riksdagen ställer sig bakom det som anförs i motionen om skolans
              betydelse för barns uppväxtvillkor och tillkännager detta för
              regeringen.
            </item>
            <item xml:id="i-zbWrcgTeKbXsninS13VSq">
              Riksdagen ställer sig bakom det som anförs i motionen om elevhälsans
              betydelse och tillkännager detta för regeringen.
            </item>
            <item xml:id="i-HHAkryKr2PYjT39PbukCXj">
              Riksdagen ställer sig bakom det som anförs i motionen om vikten
              av att ge barn rätt till en giftfri vardag och tillkännager detta
              för regeringen.
            </item>
            <item xml:id="i-XehhRPySCLVhmCQqqUNqNM">
              Riksdagen ställer sig bakom det som anförs i motionen om att
              uppmärksamma den psykiska ohälsan och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-K8CiLYJgHEW4jvZLvKdpiA">
            Motivering
          </head>
          <p xml:id="i-MPHsUkeNiz5mkcU6msaWzi">
            Sverige har stått sig väl jämfört med många andra länder i tider
            av ekonomisk oro. Trots finans- och skuldkris har reformer kunnat
            genomföras av Alliansen för jobb och välfärd. De problem och de
            förslag vi beskriver i den här propositionen ska ställas i relation
            till detta. I början av 2013 höll The Economist – en av världens
            mest ansedda tidskrifter – upp Sverige och Norden som föredömen.
            Vi har lyckats hitta en modell som kombinerar ekonomisk tillväxt
            med fortsatt social trygghet och stabila statsfinanser. Globalisering,
            ökad rörlighet av människor, varor och kapital, teknisk utveckling,
            minskad kollektivism och ökad jämställdhet har tjänat oss väl.
            Men det finns baksidor.
          </p>
          <p xml:id="i-HpctcX7zwr6bYujHGkJGSy">
            Det vi kan se är en välfärdsparadox: ”Barn och unga mår inte
            så bra som de har det”, som någon har uttryckt det. I genomsnitt
            får barn och unga det ekonomiskt bättre och bättre i Sverige.
            Samtidigt är rotlöshet, ångest och bristande framtidstro vardag
            för alltför många. Vi ser att skolresultaten sjunker och många
            unga har svårt att få jobb. Den psykiska ohälsan hos barn och
            unga oroar. Förskrivning av antidepressiva läkemedel till barn
            och unga ökar. Trots att det har skett en kraftig nedgång i självmordsstatistiken
            generellt så har antalet självmordsförsök bland barn och unga
            ökat. Att må bra handlar inte bara om pengar och standard, utan
            om mycket mer än så. Och att vi fått det bättre i genomsnitt betyder
            inte att alla har det bra.
          </p>
          <p xml:id="i-R89KyGLH5nzwmjDsEwoZJm">
            Hur våra barn och unga mår är framförallt viktigt i sig – här
            och nu – för varje enskilt barn. Men det är också viktigt på sikt,
            för samhället i stort. De mänskliga resurserna blir en allt mer
            avgörande faktor för ett lands ekonomiska utveckling och konkurrenskraft.
            På en framtida världsmarknad kan inte Sverige konkurrera med pris
            utan med kunskap, kompetens och kvalitet. Och människor som har
            balans i tillvaron och mår bra lär sig mer och presterar bättre.
            Hemmiljön, familjelivet och uppväxtförhållandena påverkar vår
            hälsa och livskvalitet. En sund och framgångsrik utveckling av
            samhället och landet måste därför utgå från familjens villkor
            och vardag – alla familjers, oavsett hur familjen ser ut. Ingen
            människa kan fungera optimalt i sina olika roller i livet om man
            inte har balans i tillvaron. Detta är viktigt i det lilla men
            också i det stora. Det är viktigt för oss som vuxna, men inte
            minst viktigt för barnen som är helt beroende av föräldrarnas
            omsorg och fostran.
          </p>
          <p xml:id="i-DFLjtxkkYSgSbsZTrEeiMw">
            Familjen är central för samhällsutvecklingen. Det är den gemenskap
            som i stor utsträckning formar den framtida generationen. En politik
            som stödjer familjer är helt centralt och skapar en god spiral
            som ser till barnens välfärd, individens livskvalitet och ytterst
            hela landets intressen.
          </p>
          <p xml:id="i-KfUYUqqkAkTe7kZjqqen8x">
            Familjegemenskap och starka sociala relationer är ett så avgörande
            mänskligt behov att det till och med går att mäta i livslängd.
            Men också utbildningsresultat, psykisk hälsa med mera påverkas.
            Starka nära relationer leder också till att barnens framtidsutsikter
            förbättras och att den sociala rörligheten ökar. Enligt en aktuell
            metastudie är brist på nära relationer och social isolering lika
            skadligt för hälsan som rökning och alkoholmissbruk.
          </p>
          <p xml:id="i-JQ6kSRaEJPxbmmrdtfScTE">
            Familjernas situation och förutsättningar får långsiktiga effekter
            eftersom det är där nästa generations medborgare formas. Familjen
            och de nära relationerna har stor betydelse för våra barns och
            ungdomars framtidsutsikter. Och betydelsen kommer sannolikt att
            öka, inte tvärtom, som man kan luras att tro av samhällsdebatten.
          </p>
          <head type="h1" xml:id="i-Ejwc6JML5tXSPHczWkjn11">
            Normer i konflikt
          </head>
          <p xml:id="i-PvwmHHutgrL5rps8Ph7A5S">
            Sociologen Richard Sennett ställde frågan: ”Vilka värderingar
            och vanor kan hålla människor samman när de institutioner de lever
            i faller samman?” Han menar att dagens samhällsekonomiska system
            premierar flexibilitet och ombytlighet. Därmed undergrävs de värderingar
            som bygger hållbara relationer – trohet, lojalitet, långsiktighet.
            Det blir svårt att förmedla de senast nämnda värderingarna till
            en uppväxande generation, när samtiden premierar något annat.
          </p>
          <p xml:id="i-6q5TVHatQk8jk2meGNrahR">
            När de här värdesystemen frontalkrockar, tenderar kvartalsrapporter
            att slå ut långsiktiga åtaganden, bildligt talat. Någon har uttryckt
            det som att ”transaktioner” har ersatt ”relationer” i människors
            umgänge med varandra. Det är glädjande att antalet separationer
            mellan föräldrar i Sverige har minskat något hittills under 2000-talet,
            men minskningen har avstannat de senaste åren. Det är nästan 50
            000 barn om året som upplever att deras föräldrar separerar. Vid
            17 års ålder har vart tredje barn varit med om att föräldrarna
            har separerat.
            <ref target="i-BaYji9HNCseY2vmmZ9Aezc">
              [1]
            </ref>
          </p>
          <p xml:id="i-NocVU5vQoBdHUMhroRfaEX">
            En stödjande familjepolitik bygger på att uppskatta det värde
            som familjer ger upphov till, det innebär att respektera politikens
            gränser och att eftersträva vardagsmakt åt familjerna. Det offentliga
            ska vara med och stödja – att skapa så bra förutsättningar som
            möjligt för enskilda personer, familjer och större nätverk av
            människor att hålla samman. Stödet ska bygga på frivillighet.
            Föräldrar som har ensamt ansvar för sina barn kan behöva ett särskilt
            stöd i sin viktiga uppgift att ge sina barn goda uppväxtvillkor.
            En stödjande familjepolitik ska också innehålla stöd till de familjer
            där föräldrarna väljer att separera och stöd till de familjer
            där en av föräldrarna av någon anledning inte är närvarande. Forskningen
            visar att hur en separation går till och hur familjen väljer att
            ordna sitt liv efter en separation spelar stor roll för hur barn
            mår. Det är viktigt är att föräldrar tar gemensamt ansvar och
            är närvarande i sina barns liv. En stödjande familjepolitik ska
            därför både ge goda möjligheter för familjer att hålla samman
            och stöd när relationer tar slut.
          </p>
          <head type="h1" xml:id="i-5dpKBZ2XWqkvTWpyspd29q">
            Familjens betydelse ökar
          </head>
          <p xml:id="i-TLP6AUcZKJf5sVKCP9F2fC">
            Kristdemokraterna ser framför allt tre faktorer som gör att familjens
            betydelse för barnens välbefinnande snarare ökar än minskar:
          </p>
          <head type="h1" xml:id="i-Y5AAW9S1jSeEpTLDvjVWB8">
            Familjen som en depå
          </head>
          <p xml:id="i-WaMoqcxeNP95qEgLeMdDbp">
            Socialpsykologen Lars Dencik påpekar att forskningen om barns
            situation länge har hållit fast vid ett individualpsykologiskt/utvecklingspsykologiskt
            perspektiv. Det kan tyckas märkligt om man jämför med forskning
            på exempelvis migranters eller kvinnors situation. De brukar inte
            frikopplas från sin omgivning, från samhällsutvecklingen. Även
            barnens situation måste analyseras utifrån alla de samhälleliga
            förändringar som sker runtomkring dem.
          </p>
          <p xml:id="i-6yBe7XdbScBzUeXYHG2228">
            En sådan förändring är att den sammanlagda förvärvsarbetstiden
            för två småbarnsföräldrar i Sverige har ökat med i genomsnitt
            tio timmar per vecka mellan 1976 och 2004. Kraven på flexibilitet
            i arbetslivet och i det sociala livet har inneburit stora påfrestningar
            på såväl föräldrar som barn. Vårt ”turbosamhälle” innebär väldiga
            påfrestningar på och utmaningar för våra familjer och för våra
            barn. Framtiden är mer oförutsägbar än någonsin. Vi vet bara att
            förändringarna kommer att vara snabba, inte hur de kommer att
            se ut.
          </p>
          <p xml:id="i-9ZNQXUciPvEGBH4QFnBt6b">
            Vi har också haft en socioekonomisk utveckling som fört med sig
            sociala, kulturella och politiska förändringar. I takt med att
            människors ekonomiska trygghet har ökat genom utbyggnad av välfärdssystem,
            så har familjens betydelse ur ekonomiskt trygghetsperspektiv minskat.
            Fokus på individens frigörelse har ökat, med risk att lämna henne
            mer ensam och sårbar. Ibland tolkas det som att familjen skulle
            ha blivit mindre viktig. Undersökningar visar tvärtom att människor
            fortfarande värderar tid med familjen mycket högt när de prioriterar
            vad som är viktigt i livet. Familjen fyller även i dagens samhälle
            en avgörande och omistlig roll. Livet handlar om mer än ekonomisk
            trygghet.
          </p>
          <p xml:id="i-MEeKF28xuqzbHh2KoGv2TD">
            Utifrån World Values Survey kan man se ett mönster i de värderingsskiften
            som har skett världen över, Sverige inkluderat. I postindustriella
            samhällen tenderar fokus att i allt större utsträckning hamna
            på självförverkligande. Vårt sammanhang och våra identiteter är
            inte längre givna. Barns- och ungdomars identitetsformande, både
            den individuella och gruppidentitet, blir därmed en allt mer komplicerad
            process.
          </p>
          <p xml:id="i-AY8vwyPT5Ljkunf3iZr89a">
            Lars Dencik jämför barnens tillvaro med ett lopp i Formel 1,
            där familjen är som depåstoppet: ”Hur man klarar turbolivsloppet
            beror på vad som sker i depån, dvs. i familjen. Hur man där kan
            tanka upp tillhörighet, hämta stöd, uppleva värme och återställa
            sin psykiska balans. Precis som Formel 1-bilarna för sin framfart
            under ett lopp är beroende av sin depå, är människorna, inte minst
            barnen, i turbosamhället – i motsats till vad många åskådare föreställer
            sig som bara låter sig fascineras av själva bilarnas färd på banan
            – för sin framgång i livet i stigande grad depåberoende.”
          </p>
          <head type="h1" xml:id="i-KZZYhBUB53LhNDJR5LqvT">
            Familjen är en jämlikhets- och rättvisefråga
          </head>
          <p xml:id="i-B2KEUFBz4NhZ6beUxHmXia">
            Kristdemokraterna vill ha ett samhälle där ingen hålls tillbaka
            och ingen lämnas efter. Ett dynamiskt samhällsliv där social bakgrund
            inte avgör din framtid, där den sociala rörligheten är en realitet.
            Det ger människor hopp om framtiden och främjar sammanhållningen.
            Faktum är att välfungerande familjer ger våra barn bättre chanser
            i livet. Den inflytelserike statsvetaren Robert Putnam hävdar
            att barns framtidsutsikter till stor del beror på vad deras föräldrar
            svarar på följande fråga: ”Hur mycket tid tillbringar du tillsammans
            med dina barn?”
          </p>
          <p xml:id="i-2JnujHqy2C7jphqjPkV8cT">
            Putnam ser en minskad jämlikhet i möjligheter mellan barn från
            familjer i olika sociala skikt. Skiljelinjen går mellan de barn
            som växer upp tillsammans med båda sina föräldrar och de som lever
            med en ensamstående. Det liberala flaggskeppet The New York Times
            har i ett längre reportage beskrivit detta med rubriken ”Two classes,
            divided by ’I do’.” Putnam pratar om USA, men resonemanget kan
            även appliceras på Sverige. Enligt färsk statistik löper de med
            en låg utbildningsnivå högre risk att separera än vad de högutbildade
            gör, vilket också gäller de par där den ena partnern är arbetslös.
            I rapporten ”Framtida utmaningar för sammanhållning och rättvisa”
            varnar Charlotta Levay för att ”sociala orättvisor reproduceras
            genom skillnader i hur väl de nära relationerna fungerar”. Risken
            för ekonomisk utsatthet är tre gånger så hög bland barn till ensamstående
            föräldrar jämfört med barn till samboende föräldrar – 28, 2 respektive
            9, 1 procent år 2009.
          </p>
          <p xml:id="i-TX6FB6G5cRkvRrUPQNjmjm">
            Föräldrars tid och engagemang syns också i elevernas skolresultat.
            Forskning av Andreas Schleicher, som bygger på uppgifter från
            föräldrar till 5 000 elever, visar att elever som har föräldrar
            som läser för dem under de tidiga skolåren presterar betydligt
            bättre resultat i PISA-mätningarna, oavsett socioekonomiska förhållanden.
            Bara det att föräldrarna frågar hur deras barn har haft det under
            dagen, om de har några läxor och visar äkta intresse betyder lika
            mycket som timmar av privatlektioner.
          </p>
          <p xml:id="i-DDRmw8W9TV2rTbXx7rbzzT">
            Genom att stärka familjer, oavsett föräldrarnas utbildningsnivå
            eller inkomster, kan politiken bidra till att sociala orättvisor
            minskas och att alla barn får bättre chanser till goda liv. Ett
            välfärdssamhälle präglat av jämlikhet och rättvisa står alltså
            inte i motsats till starka familjer. Tvärtom. Starka familjer
            är en förutsättning för ett sådant samhälle.
          </p>
          <head type="h1" xml:id="i-WUyixdEn6bZqYggs89givF">
            ”Globaliseringens barn” behöver en fast punkt i tillvaron
          </head>
          <p xml:id="i-9Npfq3TL3bEeT7Mh78DSz8">
            Antalet människor som rör sig över gränser och mellan kulturer
            har ökat dramatiskt på bara några årtionden. En forskare har med
            pratat om en ”livsbiografiernas globalisering”. Idag har var femte
            barn i Sverige utländsk bakgrund. Till det tillkommer de tusentals
            svenska barn och ungdomar som rest med sina föräldrar utomlands
            i myndigheter, företag, bistånds- eller missionsorganisationer.
            När de kommer hem har de levt en del av sitt liv i en annan kultur.
            Deras utvecklingsprofil och behov skiljer sig oftast från deras
            jämnåriga vänners, som bott hela livet i Sverige.
          </p>
          <p xml:id="i-3uPzMGKoRW86nZhoB4Kc4v">
            Att röra sig över gränser bidrar med viktiga erfarenheter. Många
            utlandsfödda barn har också fått en fristad från förtryck och
            förföljelse i Sverige. För dem erbjuder det nya landet trygghet,
            men den eftertraktade tryggheten åtföljs också ofta av en känsla
            av rotlöshet och en identitetsproblematik som gör att frågor som
            ”Var kommer du ifrån?” eller ”Var är hemma?” kan vara svåra att
            svara på. För den som inte känner sig helt hemma på någon enskild
            plats, blir familjens betydelse desto större. Relationer med närstående
            blir då ännu tydligare livets fasta punkt. Globalisering behöver
            alltså inte innebära att familjen blir mindre viktig, utan tvärtom
            att den blir mer viktig.
          </p>
          <p xml:id="i-QPi8pexmiMkwLTTZWoRK2g">
            Dessa frågeställningar finns för flera andra grupper av barn,
            som kallas för Cross Culture Kids. Det är barn och ungdomar som
            lever i, eller rör sig mellan, två eller flera kulturer under
            sin uppväxt. De kan vara barn till flyktingar, adopterade, eller
            ha föräldrar från olika kulturer, och så vidare.
          </p>
          <p xml:id="i-c1GdSXySX199Y3FreCCPy">
            Detta är också en av orsakerna till Kristdemokraternas syn på
            anhöriginvandring. Att ha familjen nära i den svåra övergång som
            en flykt eller flytt innebär, ger bättre förutsättningar för barn
            och ungdomar att mjuklanda i sitt nya hemland Sverige.
          </p>
          <head type="h1" xml:id="i-BPvBDBfPLi5ZyzoBBTH8uY">
            En stödjande familjepolitik
          </head>
          <p xml:id="i-YXwHSHJKeFSaFZ2RqLjGq4">
            Familjen är den viktigaste gemenskapen i samhället och den behövs
            för att människor ska kunna växa och må bra. Den behövs för att
            barnen ska få omsorg och fostran i en kärleksfull miljö. När familjen
            fungerar är det en tillitsfull gemenskap som skänker trygghet
            och stabilitet i en ständigt föränderlig omvärld. På så sätt svarar
            familjen mot grundläggande mänskliga behov. Barn som växer upp
            i en trygg familjegemenskap får i allmänhet goda förutsättningar
            att klara livets utmaningar. Fungerar inte familjen som en trygg
            bas fungerar inte heller samhället. Politikens uppgift är att
            stödja och förvalta de värden och förutsättningar som bidrar till
            att familjen kan fungera som en positiv gemenskap för dess medlemmar
            och därmed för samhället i sin helhet.
          </p>
          <p xml:id="i-PqyaSuTcdG5SENjTumPfEY">
            Kristdemokratisk familjepolitik syftar till att stödja familjerna,
            möjliggöra mer tid för barnen och att öka familjernas frihet.
            Kristdemokraterna vill därför ge fler valmöjligheter för familjer
            att välja den livsstil och barnomsorgsform som passar dem och
            deras barn bäst.
          </p>
          <p xml:id="i-PU8oE63aHSqhcY1wufAqY1">
            Våra familjepolitiska målsättningar kan sammanfattas i fem punkter:
          </p>
          <p xml:id="i-CLxJLEbC5cRSrmsxio85UH">
            1. Familjepolitiken ska stödja familjen
          </p>
          <p xml:id="i-HttbVX7NKbgYXrL8ZnPYs2">
            2. Familjepolitiken ska möjliggöra mer tid för barnen
          </p>
          <p xml:id="i-QtovBb6Srg6SzyKFn3szbZ">
            3. Familjepolitiken ska öka familjernas frihet
          </p>
          <p xml:id="i-PbFbQuh5s2CPXKgaMkjFaU">
            4. Familjepolitiken ska bidra till en trygg familjeekonomi
          </p>
          <p xml:id="i-Myks3tRvQJeBTTTSHd59WT">
            5. Familjepolitiken ska bidra till förbättrad kvalitet i barnomsorgen
          </p>
          <head type="h1" xml:id="i-RUfFDh5ujgWQfHW8oPKT65">
            Familjesäkra politiken – tid och rum för relationer
          </head>
          <p xml:id="i-8XcwcfQFzW8fbENMTbGgnG">
            Det pågår – och har pågått under ett antal årtionden – en individualisering
            i samhället. Människor kan idag, på ett helt annat sätt än tidigare,
            välja att utforma sina liv utifrån egna önskemål, värderingar
            och intressen. Olika grupptillhörigheter och kollektiva förväntningar
            är inte på något sätt oviktiga, men de tenderar att betyda allt
            mindre för de olika val personer gör vad gäller exempelvis utbildning,
            yrke, familjebildning, religiös tillhörighet och politisk övertygelse.
            Inte minst är individualiseringen tydlig när det gäller mediekonsumtionen.
            Idag kan alla välja sin unika mix av nyheter, underhållning, dokumentärer,
            film och musik genom ett stort antal tv-kanaler och ett nästan
            obegränsat utbud på internet.
          </p>
          <p xml:id="i-NP1B2DrEs4Ay1aJL2xSnox">
            I stora drag är individualiseringen positiv. Den kan innebära
            att enskilda personers makt över sina egna liv ökar. Fler kan
            välja att gå sin egen väg genom livet. Allt fler kan förverkliga
            sina egna drömmar och livsmål.
          </p>
          <p xml:id="i-FaiR1HoMt8Kdjaui87eJnD">
            Men det finns också avigsidor och risker med utvecklingen. Om
            individualiseringen leder till bräckligare, mindre stabila, gemenskaper
            kan tilltron, tryggheten och sammanhållningen i samhället påverkas
            negativt. Inte minst kan detta drabba barnen som är beroende av
            trygga och stabila relationer med sina föräldrar för att utvecklas
            positivt. Men nära relationer är inte bara viktigt för barn utan
            påverkar välbefinnande, hälsa och livslängd även för vuxna. Enligt
            vissa studier är social isolering lika skadligt som rökning och
            alkoholmissbruk.
          </p>
          <p xml:id="i-QwLcDsid6suYArrhkvQdTi">
            Politiken i stort, men inte minst familjepolitiken, bör därför
            utformas med hänsyn tagen till människors behov av att leva i
            nära gemenskap med andra. Om målet är människors välbefinnande
            är det alltför kortsiktigt att enbart fokusera på ekonomisk tillväxt,
            minskad arbetslöshet, bättre miljö eller något annat. Hur viktiga
            dessa målsättningar än är – och de är mycket viktiga – så bör
            politiken utgå från en helhetssyn på människan och alltid ta hänsyn
            till behovet av familj och nära relationer.
          </p>
          <p xml:id="i-U6tYioriFLGqecpgxb4WYa">
            Hemmiljö och familjeliv påverkar vår hälsa och livskvalitet.
            Och i ett bredare perspektiv blir de mänskliga resurserna en allt
            mer avgörande faktor för ett lands konkurrenskraft och ekonomiska
            utveckling. Människor som har balans i tillvaron och mår bra lär
            sig mer och presterar bättre. Familjernas situation och förutsättningar
            får också långsiktiga effekter eftersom det är där nästa generations
            medborgare formas.
          </p>
          <p xml:id="i-TVdYqv5RjykNsLXTw9QWDH">
            Det handlar inte bara om familjepolitiken. Familjernas förutsättningar
            påverkas av beslut inom en rad olika politikområden – skattepolitik,
            socialförsäkringarnas utformning, skolpolitik, arbetsmarknadspolitik,
            integrations- och migrationspolitik, bostadspolitik – listan kan
            göras lång.
          </p>
          <p xml:id="i-BxQ6SR1gQ6rZGvjVQdavWf">
            Vi anser därför att alla politiska beslut ska analyseras utifrån
            vilka konsekvenser de får för familjer och nära relationer. Det
            kan handla om att identifiera hur ett förslag påverkar familjernas
            ekonomiska situation, hur balansen mellan arbete och fritid upprätthålls
            och hur det påverkar förutsättningarna att värna och vårda positiva
            familjerelationer. Vi vill helt enkelt familjesäkra politiken.
            Idag görs liknande bedömningar vad gäller bland annat miljöaspekter.
            Flera andra länder har utformat modeller för familjekonsekvensanalyser.
            Australien och Nya Zeeland är två exempel.
          </p>
          <head type="h1" xml:id="i-F8YQT5gXPPCmfAabxKnhzo">
            Det gränslösa arbetslivet och familjens gräns
          </head>
          <p xml:id="i-TMDvscNSVKA6rDfKMKJjcW">
            Dagens arbetsliv karaktäriseras av globalisering, snabb teknisk
            utveckling, begränsade resurser, samt ökad kostnadsjakt. Företag
            och organisationer rationaliserar, omstrukturerar, använder tillfällig
            arbetskraft och kräver flexibilitet, lojalitet och engagemang
            från medarbetare. Detta är faktorer som i hög grad påverkar många
            anställdas vardag.
          </p>
          <p xml:id="i-FLDXaGGntSUFozMzAPrUpp">
            För många yrkeskategorier är också de tydliga ramar som tidigare
            präglade arbetslivet borta. Gränserna för när och var arbetet
            ska utföras och när man ska förväntas vara tillgänglig för arbetsgivare,
            kollegor, kunder och uppdragsgivare på mobil och mejl är otydligare
            än tidigare. Arbetsförhållandena präglas av gränslöshet och flexibilitet.
            Bärbar dator, trådlös internetuppkoppling och smartphones gör
            att många arbetsuppgifter kan utföras var som helst, när som helst.
            Det skapar förutsättningar till flexibla lösningar som gynnar
            den anställde. Men det finns också förutsättningar att vara tillgänglig
            och utföra arbete på kvällar, helger, under semestern och när
            barnen är sjuka, något som kan vara svårt att säga nej till om
            det etableras som norm.
          </p>
          <p xml:id="i-9W9gLEWT88V4EF4bP6Eqeb">
            Den flexibilitet som ny teknik möjliggör uppskattas av många.
            Den ökar friheten och skapar större möjligheter att själv påverka
            och styra det egna arbetet. Tekniken kan göra det enklare att
            förena familj och arbetsliv. Men det finns också risk för ökad
            stress och mindre tid för återhämtning. Även familjelivet kan
            påverkas. Om chefer, medarbetare, kunder eller uppdragsgivare
            gör sig påminda även i hemmet, i de privata sammanhang där de
            nära relationerna vårdas, kan det ge upphov till lojalitetskonflikter
            och svåra gränsdragningar för den enskilde att hantera. Det kan
            utsätta relationer för svår press.
          </p>
          <p xml:id="i-5tmUJmgoJojKFFgWvWXWxo">
            Politik och lagstiftning är ett alltför trubbigt verktyg för
            att komma åt de problem och den stress som det gränslösa arbetslivet
            kan ge upphov till för familjer och enskilda. Regleringar skulle
            sannolikt försvåra såväl för företagande som familjeliv. Men Kristdemokraterna
            anser att det behövs mer kunskap om det moderna arbetslivets villkor
            och hur det påverkar familjeliv, personlig hälsa och barns välbefinnande.
            Detta är inte minst viktigt eftersom det är fler äldre som lämnar
            arbetsmarknaden än unga som kommer in och medellivslängden hos
            den svenska befolkningen ökar. I dagsläget ska 100 personer försörja
            70 personer utöver sig själva och inom 50 år ska 100 personer
            försörja 88 personer. För att minska den belastning på välfärdssystemen
            som detta innebär behöver fler arbeta längre upp i åldrarna. För
            att uppnå detta behöver vi verka för ett arbetsliv som präglas
            av en god arbetsmiljö där man kan uppnå balans i tillvaron och
            få tid för livets olika delar.
          </p>
          <p xml:id="i-FU7H46dGLH6k91tXuQHvpd">
            Lite drygt en fjärdedel av arbetskraften i Sverige är sysselsatt
            inom den offentliga sektorn. Det är viktigt att offentliga arbetsgivare,
            som är direkt eller indirekt politiskt styrda, går före i aktivt
            arbetsmiljöarbete.
          </p>
          <head type="h1" xml:id="i-BytRQ1GpNeTznEEuURu2Rh">
            Stöd för fungerande familjeliv
          </head>
          <p xml:id="i-AZVPVxr1J3QgMjYVu6mABA">
            Familjesituationen har stor betydelse för människors välfärd,
            hälsa och trygghet. Konflikter i familjen påverkar barnens hälsa,
            och därför är det viktigt med förebyggande åtgärder. Enligt Socialstyrelsen
            visar studier att familjerådgivningen kan bidra till förbättrade
            parrelationer, ett funktionellt familjeklimat samt förbättrad
            hälsa för individerna. Satsningar på familjerådgivning och föräldrastöd
            är således bra sätt att främja familjestabilitet och att förbättra
            situationen för barnen. Familjerådgivning och föräldrastöd är
            förebyggande barnavårdsarbete!
          </p>
          <head type="h1" xml:id="i-YDJrbnGuotuvNCknL77Ufn">
            Familjerådgivning
          </head>
          <p xml:id="i-ExkiStg8sHmVgxhU81Hnag">
            Grundtanken med familjerådgivning är att skapa en verksamhet
            med låga trösklar dit människor med förtroende och i skydd av
            en absolut sekretess kan vända sig med sina mest privata relationsproblem.
            Syftet är att bistå par så att de kan hantera sina konflikter,
            problem och krissituationer på sådant sätt att de vill fortsätta
            leva tillsammans. För dem som väljer att separera kan rådgivningen
            vara ett sätt att få hjälp med att hantera konflikter och att
            underlätta samarbete och ett gemensamt föräldraskap även om de
            lever på skilda håll. Det finns svensk forskning och utvärdering
            som visar att familjerådgivning har en positiv effekt på den självrapporterade
            kvaliteten i parförhållanden.
          </p>
          <p xml:id="i-YSFFDkRugr22gdVwHqW9R6">
            Kristdemokraterna medverkade under regeringstiden 1991–1994 till
            förstärkt familjerådgivning och numera är varje kommun skyldig
            att erbjuda familjerådgivning. Under 2010 hölls ungefär 109 000
            familjerådgivningssamtal med knappt 60 000 personer. Det motsvarar
            9 personer per 1 000 i befolkningen. Knappt 43 000 barn berördes
            direkt eller indirekt av dessa samtal. I cirka 80 procent var
            de besökande gifta par eller samboende. Totalt satsar Sveriges
            kommuner strax under 200 miljoner kronor varje år på familjerådgivningen,
            vilket motsvarar mindre än 1 procent av kommunernas totala kostnader
            för individ- och familjeomsorg, när ekonomiskt bistånd är borträknat.
            Kristdemokraterna bedömer att det är motiverat för det offentliga
            att satsa ytterligare på denna verksamhet.
          </p>
          <p xml:id="i-GfGb3Fti4npfd5i31NwyKx">
            Familjerådgivningen fungerar bäst i ett tidigt skede innan alltför
            stora låsningar uppstår. För att så ska ske måste familjerådgivningen
            avdramatiseras, exempelvis genom att denna möjlighet introduceras
            på ett tidigt stadium. När ett par blir föräldrar för första gången
            vill vi därför att de får två gratischeckar till familjerådgivningen
            som de kan nyttja om de vill eller har behov. Tillsammans med
            dessa checkar ska information finnas som beskriver vad familjerådgivningen
            kan erbjuda.
          </p>
          <p xml:id="i-42Fc9SzUdrGzx2NH7ZRGgW">
            Eftersom familjerådgivningen är inriktad på att ge stöd i krissituationer
            är det viktigt att väntetiderna inte får vara allt för långa.
            Vi vill därför införa en familjerådgivningspeng som ger föräldrarna
            möjlighet att välja mellan privata och kommunala vårdgivare i
            flera kommuner. Ett liknande kundvalssystem finns i några kommuner
            som har lett till ökat antal familjerådgivare och således bättre
            tillgänglighet.
          </p>
          <p xml:id="i-GTb4xoSw3s2zP6KKaycGU4">
            En annan viktig fråga ur ett tillgänglighetsperspektiv är avgifterna
            till familjerådgivningen. Enligt lagstiftningen får kommunerna
            ta ut avgifter men de bör läggas på en sådan nivå att de inte
            avhåller enskilda från att vända sig till den kommunala familjerådgivningen.
            Avgifterna varierar starkt mellan olika kommuner från helt avgiftsfritt
            till 520 kr på Lidingö. Stockholm höjde sin avgift med 200 kronor
            till 450 år 2010.
          </p>
          <p xml:id="i-51vPSFV4xua1mcrnfgQhYB">
            Avgiften har sannolikt en inverkan på efterfrågan och därmed
            tillgängligheten, i synnerhet för familjer med lägre inkomster.
            För att sänka trösklarna till familjerådgivningen föreslår vi
            därför att kommunerna maximalt ska ta 300 kronor för ett besök
            hos familjerådgivningen. Det motsvarar en vanlig kostnad för besök
            hos en specialistläkare. Dessutom ska kommunerna erbjuda minst
            tio besök till den fastställda maxavgiften.
          </p>
          <p xml:id="i-PgXeN3x1hfx8XSKLf4U6ic">
            De som arbetar med familjerådgivning måste vara lämpliga för
            denna uppgift. I dag är familjerådgivare oftast socionomer med
            vidareutbildning i parrelationer och parsamtal. De kan också vara
            psykologer eller psykoterapeuter. Det finns en särskild auktorisation
            för familjerådgivare som utfärdas av Föreningen Sveriges kommunala
            familjerådgivare. Svenska kyrkan har en egen auktorisation som
            kräver vidareutbildning i livsåskådningsfrågor. Utbildade psykologer
            och psykoterapeuter har legitimation. Förutom dessa grupper finns
            det även andra som i dag erbjuder familjerådgivning. Det finns
            kritik mot kvaliteten bland familjerådgivare och att vem som helst
            kan bli det. Vi anser att frågan om vilka som ska få erbjuda familjerådgivning
            och kalla sig för familjerådgivare bör ses över. En kvalitetssäkring
            bör införas.
          </p>
          <head type="h1" xml:id="i-BMwJrySukPYCjJqJX4X8yC">
            Ett förstärkt föräldrastöd, föräldrautbildning och villkoren
            för familjehem
          </head>
          <p xml:id="i-Wwbv3f6FpDgfMKfxNLG85L">
            Föräldrarna är de viktigaste personerna i ett barns liv. Det
            finns situationer då föräldrar upplever svårigheter i sitt föräldraskap
            eller har behov av stöd för att hantera nya situationer. Det offentliga
            ska inte ta över föräldrarnas roll. Däremot ska det offentliga
            erbjuda stöd och hjälp i föräldrarnas viktiga uppgift. Stöd till
            föräldrarna är också ett stöd till barnen.
          </p>
          <p xml:id="i-M486rqywY6jm7zy76dQe8H">
            En stor del av dagens föräldrastödinsatser fokuserar på de mindre
            barnen och nyblivna föräldrar. Detta är en riktig prioritering
            eftersom forskning talar till förmån för tidiga insatser. Samtidigt
            ser vi ökande problem med psykisk ohälsa och oro bland våra tonåringar.
            Även lite större barn och tonåringar är i behov av sina föräldrars
            tid och uppmärksamhet. Kristdemokraterna föreslår därför tillsammans
            med övriga allianspartier en förlängning av möjligheten att ta
            ut föräldrapenning tills barnet är 12 år. Men även andra föräldrastödjande
            åtgärder bör i större utsträckning utformas så att de tillgodoser
            tonårsföräldrars behov.
          </p>
          <p xml:id="i-G3qit8QAmesdX3rvSSWY4u">
            Det finns en efterfrågan bland föräldrar om att kunna få prata
            och rådgöra med någon om föräldrarollen och barnets utveckling.
            Det befintliga utbudet av stöd motsvarar inte detta behov, inte
            minst vad gäller stödet till föräldrar med tonårsbarn. Vi vill
            därför öka tillgången till föräldrautbildning genom att göra det
            obligatorisk för kommunerna att erbjuda föräldrautbildning. Folkhälsoinstitutets
            hälsoekonomiska beräkningar visar att det är kostnadseffektivt
            att satsa på föräldrastöd. Varje satsad krona på strukturerade
            föräldrastödsprogram ger två kronor tillbaka inom ett år.
          </p>
          <p xml:id="i-WXhbVVSdqhES43QLuAqj4j">
            Det finns också ett behov av lättillgängligt och kvalitetssäkrat
            stöd till föräldrar via nätet. Därför vill vi utveckla och förstärka
            den delen på landstingens och regionernas gemensamma webbplats
            för råd om vård, 1177.se.
          </p>
          <p xml:id="i-5aM8TJdAx8pQ449rFYZp8Y">
            Alla barn har rätt till en trygg uppväxt. Men alla är inte så
            lyckligt lottade att de föds in i familjer som fungerar och ger
            trygga förhållanden. Familjehem, jourhem och kontaktfamiljer/kontaktpersoner
            har en oerhört viktig uppgift för barn och ungdomar som behöver
            omsorg och trygghet utanför den familj som de fötts in i. Kristdemokraterna
            har tillsammans med alliansregeringen drivit igenom förbättringar
            på detta område. Det handlar om att familjehemmen ska ges den
            utbildning som behövs, att verka för att de barn och unga som
            placerats i ett familjehem, jourhem eller hem för vård eller boende
            (HVB) får hälso- och sjukvård och att en särskild socialsekreterare
            ska ansvara för kontakterna med barnet eller den unge. Den särskilt
            utsedda socialsekreteraren ska besöka barnet regelbundet och i
            den omfattning som är lämplig utifrån barnets och den unges behov
            och önskemål. För att stärka kvaliteten i verksamheten har socialnämnden
            ett ansvar att se till att det finns rutiner för att förebygga,
            upptäcka och åtgärda risker och missförhållanden. Kristdemokraterna
            anser att det är av största vikt att skapa goda villkor och förutsättningar
            för familje- och jourhem samt att säkra att kvaliteten är så god
            som den någonsin kan vara. Det finns ett flertal frågor som behöver
            utredas i detta sammanhang, inte minst vad gäller rätt till tjänstledighet
            och villkoren för ersättning från socialförsäkringarna.
          </p>
          <head type="h1" xml:id="i-HJy36pAVzxS8mXHUSRe7Kx">
            Vårdnadsbidrag i alla kommuner
          </head>
          <p xml:id="i-LGxGpWS7h1nf45r1gPkTq">
            Familjepolitiken ska möjliggöra mer tid med barnen. Anknytning,
            omsorg, gemenskap och fostran kräver tid, och måste få ta tid.
            Föräldrar behöver bättre förutsättningar för att kombinera arbete
            och familjeliv. Det ska också vara möjligt att prioritera mer
            tid för barnen.
          </p>
          <p xml:id="i-HNEqGbKetqbjmgpYG3VAzt">
            Kristdemokraternas familjepolitik utgår från familjens och barnens
            behov. Vi eftersträvar valfrihet och ekonomisk rättvisa mellan
            olika barnomsorgsformer och förutsättningar för föräldrar att
            ägna mer tid tillsammans med sina barn. Därför behöver barnfamiljernas
            möjligheter till flexibla val öka, inte begränsas. Vi vill stärka
            föräldraskapet, inte undergräva det. Vi föreslår därför en barntidsreform
            som består av en mer flexibel föräldraförsäkring och ett obligatoriskt
            vårdnadsbidrag i alla kommuner.
          </p>
          <head type="h1" xml:id="i-EhrBvFWJiW5tPLgAihtMfF">
            Barnomsorgspeng för egna barn
          </head>
          <p xml:id="i-6cGfX9TtZaMoQSi7PLKFH6">
            Kristdemokraterna anser att det är barnens och familjens behov
            som ska styra valet av omsorgsform. Vi vill därför se en mångfald
            av barnomsorgsformer för att kunna möta dessa olika behov. Införandet
            av barnomsorgspengen har syftat till att öka föräldrarnas möjlighet
            att välja bland olika barnomsorgsformer i såväl kommunal som enskild
            regi. Vi vill att barnomsorgspengen även ska kunna ges till den
            förälder som själv vill ha omsorgen om sina egna barn.
          </p>
          <head type="h1" xml:id="i-Vvh7fWQz7HuLcBG5QttQEo">
            Tid för varje barn – minska barngrupperna i förskolan
          </head>
          <p xml:id="i-YHx5H5xTmJ6Lsth47vGMSA">
            Enligt Skolverket var den genomsnittliga gruppstorleken i förskolan
            16,9 barn under 2014. Nästan en fjärdedel av alla grupper är 16–18
            barn. Småbarnsgrupperna bestod i genomsnitt av 13,6 barn. 42 procent
            av småbarnsgrupperna var mellan 13 och 15 barn och en fjärdedel
            av småbarnsgrupperna har 16 barn eller fler. Det är långt fler
            barn än det som Skolverket tidigare har haft som riktmärke i sina
            allmänna råd. Denna utveckling måste stoppas.
          </p>
          <p xml:id="i-UX3WYSjWmhViJZbSVNG52e">
            Kristdemokraterna vill minska barngrupperna i förskolan. Vi vill
            prioritera småbarnsgrupperna. Kristdemokraterna vill att de riktvärden
            gällande barngruppens storlek som Skolverket tidigare har haft
            i sina allmänna råd återinförs. Riktmärket bör, liksom då, vara
            12–17 barn per barngrupp för barn 3–5 år. För en småbarnsavdelning,
            1–3 år, bör riktvärdet vara 9–12 barn. Kristdemokraterna anser
            att ingen småbarnsgrupp ska vara större än tolv barn per grupp.
          </p>
          <p xml:id="i-NRWPYHzosJo3tT9JfYq35q">
            Kristdemokraterna har länge arbetat för att minska barngrupperna
            i förskolan och tillsammans med övriga allianspartier finansierat
            minskade barngrupper i budgeten för 2015. Det är glädjande att
            regeringen delar denna ambition genom att fortsätta med denna
            viktiga satsning och den utformning som vi föreslog.
          </p>
          <p xml:id="i-SXajx3YgKXEGfFMbjTPjVw">
            Barnens behov är utgångspunkten för våra förslag till förändringar
            i förskolan. Vi föreslår därför att det i förskolans läroplan
            betonas behovet av att arbeta med de minsta barnens anknytningsprocess
            och att ge barnen tid att känna sig trygga. Liksom för skolpersonal
            bör man se över förskolepersonalens uppgifter och ansvar så att
            tid frigörs till förmån för barnen.
          </p>
          <p xml:id="i-7fQQLHFPjxjQcU3snYXBRe">
            Föräldrar ska känna sig trygga med att förskolan håller hög kvalitet.
            Därför är det viktigt att bryta trenden mot allt större barngrupper.
            Forskning visar att stora grupper har negativa effekter framförallt
            för de yngsta barnen eftersom de är beroende av täta vuxenkontakter
            som de kan knyta an till. Alltför många relationer stressar barnen,
            vilket i sin tur kan påverka deras inlärningsförmåga långt upp
            i åldrarna. Stora grupper försvårar samspelet mellan barn och
            vuxna som i sin tur kan leda till att identitets- och språkutvecklingen
            tar skada. Generellt är mindre barngrupper att föredra framför
            större grupper med samma personaltäthet.
          </p>
          <p xml:id="i-FWhSLWaT9DDcEEeW8TBicQ">
            Malin Broberg, docent i psykologi och en av författarna till
            boken ”Anknytning i förskolan”, betonar att för de allra minsta
            barnen i förskolan bör fokus ligga på anknytningsprocessen och
            att de får tid att känna sig trygga. Hon menar att dagens betoning
            på lärandet i förskolan i kombination med större barngrupper och
            lägre personaltäthet missgynnar de små barnen som just upplever
            en separation från sina föräldrar. Istället borde förskolans innehåll
            och organisation anpassas för att ge de små barnen tid att skapa
            en trygg relation till en person som ska lyssna och trösta.
          </p>
          <p xml:id="i-GzLwAJq6uDDw3ZAaiSKUS">
            Uppvärdera familjedaghemmens betydelse
          </p>
          <p xml:id="i-PyEc7sRPuuf5ZYfHDnioVp">
            Familjedaghemmen, i dagligt tal kallade dagmammor, innebär att
            barnomsorgen är i dagbarnvårdarens eget hem. Dagbarnvårdare har
            olika bakgrund, en del har arbetat länge med barnomsorg och andra
            har tidigare arbetat i förskolan. Som dagbarnvårdare kan man vara
            anställd av kommunen eller ha ett eget företag. Familjedaghemmen
            erbjuder mindre barngrupper i en hemmiljö. För många barn och
            föräldrar innebär detta en särskild trygghet och ett lugn som
            är svårt att få inom förskolan. Av naturliga skäl blir det också
            en person som barnet anknyter till och färre vuxna eller andra
            relationer att hantera. För många barn kan detta vara ett positivt
            alternativ, särskilt för de allra yngsta.
          </p>
          <p xml:id="i-3P7kX2rpx3Ktw7WNdbpyAo">
            Sedan 2009 ingår familjedaghemmen inom samlingsnamnet pedagogisk
            omsorg. En nationell kartläggning av verksamhetsformens struktur
            och styrning i kommunerna visar att framväxten av familjedaghem
            i egen regi ökar. Samtidigt har, enligt Skolverket, antalet barn
            i pedagogisk omsorg blivit allt färre – i dag omkring 20 000 barn.
            Drygt 90 procent av dessa barn är inskrivna i familjedaghem.
          </p>
          <p xml:id="i-Ruvj8iyzT8syi6kRtazgiS">
            Trots införandet av en barnomsorgspeng och fri etableringsrätt
            ger dagens regelverk stort utrymme för kommunerna att på olika
            sätt förhindra verksamhet som föräldrarna egentligen efterfrågar.
            Barnomsorgspengen har heller inte marknadsförts, vilket gör att
            det är få föräldrar som känner till vilka möjligheter som finns.
            Det finns idag en tendens att kommunerna prioriterar förskoleverksamheten
            framför den pedagogiska omsorgen, vilket gör att familjedaghemmen
            minskar samtidigt som barngrupperna i förskolan blir allt större.
            Risken är att förskolan prioriteras högre än principen att erbjuda
            barnomsorg som ligger i linje med föräldrarnas önskemål och barnens
            behov. Skolverkets beskrivning av pedagogisk omsorg ger en bild
            av familjedaghemmen som något som är på undantag och där förskolan
            är normen.
          </p>
          <p xml:id="i-HThr9YK37LsWgNQumbAA5n">
            Vi anser att kommunerna ska ha en skyldighet att erbjuda pedagogisk
            omsorg för de föräldrar som så önskar och föreslår därför en skärpning
            av skollagen under 25 kap. 2 § från nuvarande lydelse: ”Kommunen
            ska sträva efter att i stället för förskola eller fritidshem erbjuda
            ett barn pedagogisk omsorg om barnets vårdnadshavare önskar det.
            Kommunen ska ta skälig hänsyn till vårdnadshavarnas önskemål om
            verksamhetsform.” Följande lydelse föreslås: ”Kommunen ska erbjuda
            ett barn pedagogisk omsorg om barnets vårdnadshavare önskar det.”
          </p>
          <p xml:id="i-Qo6bhy4kXUbQur4pf74khu">
            Vi anser också att en kartläggning bör göras i syfte att öka
            antalet familjedaghem. Kartläggningen bör innehålla information
            om vad kommunerna gör för att rekrytera egna dagbarnvårdare, hur
            informationen till föräldrar om familjedaghem ser ut, hur informationen
            ser ut om möjligheten att starta familjedaghem samt vilka hinder
            familjedaghem upplever för att klara sin verksamhet.
          </p>
          <head type="h1" xml:id="i-K27FnfG3txFUeT15XtgPAz">
            Stöd vid separation och skilsmässa
          </head>
          <p xml:id="i-6Jiet4CNtLx7rbijG2wJij">
            Det går inte att undvika separationer och skilsmässor mellan
            föräldrar. Det finns förhållanden som inte fungerar, där det bästa
            för alla inblandade parter är att föräldrarna går skilda vägar.
            Men föräldraskapet och ansvaret för barnen kvarstår även efter
            en separation. Och för barnet är det, i de allra flesta fall,
            det bästa att ha en relation till båda sina föräldrar även om
            de inte lever tillsammans. Och forskningen är entydig – vårdnadstvister
            och svåra konflikter är aldrig gynnsamma för barn. Sett ur barnets
            perspektiv finns det starka skäl för att förebygga eller dämpa
            konflikter mellan separerande eller särlevande föräldrar.
          </p>
          <p xml:id="i-BpfXfC7Y3XSpBLvjcaekFS">
            Kristdemokraterna har tagit initiativ till en försöksverksamhet
            med så kallade separationsteam. Det bygger på en tvärprofessionell
            samverkan mellan olika huvudmän och professioner för att i samband
            med en föräldraseparation gemensamt och samordnat bistå både föräldrar
            och barn med lämpliga insatser utifrån de behov som finns i det
            specifika fallet. Det kan handla både om insatser av rådgivande
            och stödjande karaktär i frågor om exempelvis barns kostnader,
            föräldrars underhållsskyldighet, familjeekonomiska förmåner, barns
            behov och rättigheter, och om insatser av terapeutisk karaktär
            eller andra insatser som syftar till att få till stånd ett fungerande
            samarbete mellan föräldrarna i frågor som rör barnets omsorg och
            person.
          </p>
          <p xml:id="i-TfFCmfSojgKQMJmrmZCe6o">
            Det har i tio kommuner startats försöksprojekt med separationsteam.
            Kristdemokraterna vill att denna verksamhet sprids till samtliga
            kommuner om utvärderingarna av projektet kan visa på minskat antal
            vårdnadstvister och förbättrat samarbete mellan föräldrar.
          </p>
          <head type="h1" xml:id="i-2a482PicfaM6jQcDj9wFpk">
            Kunskap för hela livet
          </head>
          <p xml:id="i-BgVKWm46ABB5BijjyyVibg">
            Skolans huvuduppgift är att förmedla kunskap, att stimulera elevernas
            intellektuella utveckling och att förbereda barn och unga för
            vuxenlivet. Skolan ska erbjuda den kunskap som behövs för att
            klara av arbetslivet, men också kunskap för att klara livet som
            ansvarsfull samhällsmedborgare. Om skolan inte lyckas i sitt uppdrag
            skapar vi stora framtida problem både för barnen och för Sverige
            som nation.
          </p>
          <p xml:id="i-8N5RZ4jMqHehPxvTtuWCyQ">
            Även om många nödvändiga och lyckade reformer genomförs för den
            svenska skolan så visar flera nationella och internationella undersökningar
            att den svenska skolan alltjämt står inför stora utmaningar. Elevernas
            resultat sjunker på de områden som mäts – i matematik, läsförståelse
            och i naturkunskap. Sverige hamnar nu under genomsnittet i OECD.
            Utmaningen är att lyfta kvaliteten i undervisningen. För alla
            barn förtjänar en skola i toppklass och det är en förutsättning
            för att Sverige ska stå sig väl i framtiden. Vi behöver återupprätta
            en utbildningstradition som bygger på tillit och förtroende mellan
            elever, lärare och föräldrar där skolan förmedlar kunskap och
            stimulerar elevernas intellektuella utveckling.
          </p>
          <p xml:id="i-JpjWgJ4ZX7JXnsqxyZasPB">
            Det är angeläget att de förändringar som föreslås för skolan
            är långsiktigt riktiga – att eftersträva stabilitet, kontinuitet
            och arbetsro för skolan. Det är inte ändamålsenligt om skolans
            grundläggande förutsättningar kastas om varje gång majoriteten
            skiftar i Sveriges riksdag eller i kommunfullmäktige. Stabilitet
            och kontinuitet har lyfts fram som viktiga förklaringar till den
            finska skolans framgång. Den har inte varit föremål för omfattande
            politiska reformer på omkring 40 år. I Finland har man lyckats
            bevara tilliten mellan elever och lärare, bevarat respekten för
            läraryrket. Och de finska föräldrarnas har förtroende för den
            offentliga skolan. Med andra ord – deras framgång bygger på bevarade
            värderingar, en stabil värdegrund.
          </p>
          <p xml:id="i-Cc4UdtyfUd4UL5tMgP3zq1">
            Att återskapa en utbildningstradition när politiker och ideologiska
            pedagoger under decennier har agerat för att riva ner den är en
            ofantligt svår uppgift. Icke desto mindre är det just det som
            vi behöver göra i Sverige. En skola i toppklass är en förutsättning
            för att Sverige ska stå sig väl även i framtiden och för att varje
            barn ska få möjlighet att utvecklas så långt som möjligt utifrån
            sin egen potential. Få uppgifter är viktigare än att återupprätta
            den svenska skolan.
          </p>
          <p xml:id="i-U89aPWSFVJAXJithdnnaCk">
            Klassisk bildning – i betydelsen av ett lärande som syftar till
            förädling av hela människan – är alltid viktig, men inte minst
            i ett samhälle där många kulturella, etniska och religiösa grupper
            lever sida vid sida. Att förstå vilken folkgrupp och inom vilken
            religion man bär turban, kippa eller slöja – liksom att förstå
            dessa olika klädtraditioners betydelse – är värdefull kunskap
            i dagens samhälle. Klassisk bildning underlättar kommunikation
            och förståelse mellan människor i olika etniska, kulturella och
            religiösa grupper.
          </p>
          <p xml:id="i-VUervqraM1AxoMHCpGf87u">
            För att uppvärdera bildningen som ideal behöver skolan respektera
            lärdoms- och bildningstraditionen – inte förlöjliga och raljera
            över den. Inte heller kan man angripa traditionen och strimla
            sönder den i normkritik innan man har vunnit förståelse för den.
            Det är inte fel med kritisk analys, tvärtom. Men eleverna – och
            lärarna – måste förstå vad det är de kritiserar innan de kritiserar.
          </p>
          <p xml:id="i-VTdMJdhxQ7xcVeewsHjFCK">
            Ett uppvärderat bildningsideal förutsätter att lärare får vara
            lärare. Synen på kunskap som ”samlad information” – där läraren
            reduceras till en pedagog som enbart ska lära eleven att navigera
            i informationshavet – är inte förenlig med ett klassiskt bildningsideal.
            Läraren ska lära ut fakta och kunskap, värdera den, strukturera
            den hierarkiskt och faktiskt hjälpa eleven till en ökad förståelse
            om varför viss kunskap är viktigare än annan, på vilka grunder
            man kan värdera och selektera.
          </p>
          <p xml:id="i-Bqh1Jp4Zs62wZMV9snn3yA">
            Eller som Skolverket konstaterar i en rapport om bildning: ”Den
            klassiska bildningstanken har inget gemensamt med föreställningen
            om fri fostran i form av ohämmad utveckling av förmågor som naturen
            nedlagt i barnet. Föreställningen att förmågorna skulle finnas
            nedlagda redan från början går stick i stäv med övertygelsen att
            människan är en varelse som bildar sig.”
          </p>
          <head type="h1" xml:id="i-QyCigXTyCqEta1Y4CigJ35">
            Satsa på läsning
          </head>
          <p xml:id="i-B7WPvAmeh6mmcCodkpZSg9">
            God läsförståelse är nyckeln till framgång i de flesta av skolans
            ämnen och grunden för ett livslångt lärande och ett aktivt liv
            som samhällsmedborgare. Därför är det oroande att de senaste internationella
            kunskapsmätningarna visar att den nedåtgående trenden vad gäller
            svenska elevers läsförståelse fortsätter. Mycket tyder på att
            senare decenniers resultatförsämringar i den svenska skolan kan
            förklaras av att den lärarledda undervisningen har minskat. Sedan
            1990-talets början har skolans arbetssätt förändrats i riktning
            mot mer individualisering genom ökat eget arbete. Forskning pekar
            på det negativa sambandet mellan denna typ av individualisering
            och elevernas resultat.
          </p>
          <p xml:id="i-NY6Weeg6JAqFW4p6YfCAX3">
            Det totala antalet undervisningstimmar i den svenska grundskolan
            har minskat över tid, vilket drabbat undervisningstiden i bl.a.
            svenska. Antalet undervisningstimmar i den svenska obligatoriska
            skolan är också lägre än genomsnittet i de europeiska länderna.
            Svenska elever i åldern 9–11 har drygt 50 färre undervisningstimmar
            per år jämfört med genomsnittet för motsvarande åldersgrupper
            i EU-länder (EU-21). Svenska elever i åldern 12–14 år har cirka
            130 timmar färre undervisningstimmar per år jämfört med genomsnittet
            för motsvarande åldersgrupper i EU-länder (EU-21).
          </p>
          <p xml:id="i-U8AKEmyXGre2d4YBgUkHVi">
            Vi behöver vända denna utveckling. Därför vill vi ge elever mer
            lärarledd tid och särskilt prioritera svenska och läsning. Vi
            vill öka undervisningstiden motsvarande en normal skolvecka. Vi
            vill också se över vad lärarna faktiskt lägger sin arbetstid på.
            Utvecklingen under ett flertal år har varit att den faktiska tiden
            för ämnesundervisning trängs undan av fler och fler uppgifter
            som läggs på lärarna. Undervisningstiden bör därför utökas för
            samtliga elever i grundskolan, motsvarande en ytterligare vecka.
          </p>
          <p xml:id="i-3Hsiib15hNgVNdkPPwigJd">
            Många lärare har bristfälliga kunskaper i läs- och skrivinlärning.
            De olika lärarutbildningarna under senare decennier har givit
            olika bra kunskapsbas vad gäller läs- och skrivinlärning. I den
            tidigare lågstadielärarutbildningen låg betoningen på svenskämnet
            och utbildningen innehöll relativt mycket läs- och skrivundervisning,
            inte minst metodik. I 1–7-lärarutbildningen, som ersatte lågstadielärarutbildningen,
            var det en riktlinje att 15 högskolepoäng skulle läggas på grundläggande
            läs- och skrivinlärning. Utbildningen var utformad för att utbilda
            ämneslärare för de tidigaste skolåren, med inriktning mot exempelvis
            matematik/natur eller svenska/samhälle. I praktiken arbetar dock
            lärarna som klasslärare, oavsett vilken inriktning de läste under
            studietiden, och undervisar i alla ämnen, inklusive läs- och skrivinlärning.
          </p>
          <head type="h1" xml:id="i-Xn2t4mfncJhRLqF3Q49fvW">
            Inrätta en klassikerlista
          </head>
          <p xml:id="i-TaDioYmix2zPdqpdm69ian">
            Att behärska det svenska språket är en nyckel för framgång i
            samhället. För ett barn som växer upp i ett hem utan böcker och
            utan en lästradition är det särskilt viktigt att skolan stimulerar
            och uppmuntrar läsning, inte minst om man i hemmet inte talar
            svenska. Under ett antal år har inriktningen varit att det viktigaste
            är att barnen läser, inte vad de läser. I ett avseende är det
            sant, det är viktigt för barns läsutveckling att stimulera all
            läsning, att inspirera och sporra lusten att läsa. Men denna inställning
            riskerar att leda till att eleverna inte kommer i kontakt med
            litteraturhistoriens stora namn. Därmed förlorar de viktig vägledning
            in i en litterär värld som kan berika livet och utveckla deras
            egen utveckling och språkliga förmåga. På ett samhälleligt plan
            riskerar det leda till språklig utarmning, historielöshet och
            förlorad kunskap om vårt kulturarv.
          </p>
          <p xml:id="i-FwA5iGcfrCKTxfvVS4CnPC">
            En bärande tanke i folkbildningstraditionen är att även de mindre
            privilegierade, de som inte fötts in i en bildad miljö med välutbildade
            föräldrar, genom att erövra kunskap kan lyfta sig själva och forma
            ett bättre liv. Om skolan överger denna tanke så nyttjar vi inte
            skolan som en institution för ökad integration och jämlikhet.
            Om inte skolan generellt erbjuder vägledning in i litteraturhistorien
            så blir det ett privilegium för dem som får detta med sig hemifrån
            eller vars föräldrar medvetet valt en skola där detta är ett inslag.
          </p>
          <p xml:id="i-KBMgCovJCLEm4FRqfsMnS3">
            I en tid av mångfald och alltmer individualiserad mediekonsumtion
            ökar behovet av gemensamma referenspunkter. Kristdemokraterna
            anser därför att det nu är tid att införa en klassikerlista. En
            lista med litterära verk – romaner, noveller, essäer, sagor, dikter
            – men också filmer och musik, som alla elever bör komma i kontakt
            med och tagit del av under sin skolgång. En lista bör gälla för
            grundskolan. För gymnasieskolan bör listans omfattning vara olika
            beroende på program, men med en gemensam bas.
          </p>
          <p xml:id="i-FrQ5vbjPsxjdjgiAMv9phH">
            Det är inte politiker som ska bestämma vilka verk som ska ingå.
            Urvalet bör göras utifrån verkets litterära och språkliga kvaliteter
            samt dess kulturhistoriska betydelse. Urvalsprocessen bör vara
            öppen där Skolverket har huvudansvaret men där de litteraturhistoriska
            och idéhistoriska institutionerna vid våra universitet spelar
            en stor roll. Önskvärt är också att Svenska Akademien är involverad.
          </p>
          <head type="h1" xml:id="i-3NSwkt2EjWscFZ1QRTxexK">
            Stärk läraryrket
          </head>
          <p xml:id="i-HbYaHoFaHYPNB43rCbB6eZ">
            En verkligt bra skola kräver att en stor andel av de mest lämpade
            i varje generation väljer läraryrket. Så är det inte i Sverige
            idag. Söktrycket till lärarutbildningarna är lågt och idag antas
            i princip alla behöriga sökande på utbildningen. Det är också
            alltför många som lämnar yrket på grund av den pressade arbetssituationen.
          </p>
          <head type="h1" xml:id="i-EvwHMdUx3qPpz1fJua6LfG">
            Lärarlöner, lönespridning och karriärmöjligheter
          </head>
          <p xml:id="i-PNhs1De42eEm1DzJpE2kPN">
            Duktiga lärare är den enskilt viktigaste faktorn för elevernas
            resultat. När Lärarförbundet genomförde en enkät bland svenska
            studenter uppgav 50 procent att lönen var den främsta anledningen
            till att de inte sökte till lärarutbildningen. Lärare har sedan
            början av 1990-talet haft en sämre löneutveckling än andra jämförbara
            yrken och lönespridningen har varit dålig. Länge fortsatte lärarna
            ändå att undervisa på toppnivå och yrket drog till sig skickliga
            och motiverade utövare.
          </p>
          <p xml:id="i-K5Ez19cWWLjHououk5BSma">
            Sedan mitten av 1990-talet har emellertid läraryrkets gradvis
            sjunkande löner, status och arbetsvillkor allt kraftigare slagit
            igenom i form av stora problem att attrahera nya kompetenta lärare.
            Vår bedömning är att viktigare än det generella löneläget är möjligheterna
            att göra karriär inom sin yrkesgrupp. Det är viktigt att öka lönespridningen
            så att en duktig lärare har goda utvecklingsmöjligheter och kan
            premieras lönemässigt.
          </p>
          <p xml:id="i-D91oqHhF52ehv1RNX8UzU6">
            Alliansregeringen har inrättat högre avlönade karriärtjänster
            för lärare. Dessa vill vi behålla. Detta är ett viktigt steg,
            men för att höja lönerna för övriga 90 procent av lärarkåren måste
            kommunerna ta huvudansvaret. Kristdemokraterna vill uppmana våra
            kommunpolitiska kollegor runt om i landet att använda de lokala
            förhandlingarna till att höja lönerna för duktiga och utvecklingsinriktade
            lärare.
          </p>
          <head type="h1" xml:id="i-CyjrnEErsA5zdrK7tDQMLD">
            Fokus på undervisning – rensa och avlasta
          </head>
          <p xml:id="i-FXoEx21VCJxbAg1UyGCpMh">
            Mycket tyder på att senare decenniers resultatförsämringar i
            den svenska skolan kan förklaras av att den faktiska lärarledda
            undervisningen har minskat. Tiden för ämnesundervisning trängs
            också undan av fler och fler uppgifter som läggs på lärare. Skolans
            utökade roll som fostrare, lärare som experter inom ett otal frågor
            och en ökad administrativ börda gör att allt mer ska rymmas inom
            den garanterade undervisningstiden. Problemet är att inget har
            tagits bort. En revisionsrapport från Stockholms stad visar att
            bara 40–50 procent av lärares totala arbetstid ägnas åt kärnverksamheten
            – undervisning. För att öka den lärarledda ämnesundervisningen
            krävs det därför att de olika uppgifter och ansvar som lärare
            har ses över och vid behov rensas bort.
          </p>
          <p xml:id="i-MyBkSHvcco3pCuBD8FFsAK">
            Det behövs också fler vuxna i skolan som kan ge avlastning i
            klassrummen och vara i korridoren och på skolgården under rasterna.
            Det civila samhället ska kunna bidra i ökad utsträckning till
            en tryggare skola. Konceptet med klassmorfar har utvärderats i
            en doktorsavhandling som visar att morfäderna skapade en tryggare
            miljö, eleverna fick mer hjälp och lärare fick arbeta med undervisning
            i större omfattning istället för att reda ut bråk. I dag finns
            det ungefär 600 äldre vuxna som arbetar på heltid i olika skolor
            i Sverige. En del skolor som inte har en klassmorfar motiverar
            det med den extra kostnaden som det innebär. Vi anser att det
            finns stora vinster med att skolor har en klassmorfar.
          </p>
          <p xml:id="i-ATajPPn7V3spyhZtxhdw3M">
            Det finns givetvis andra koncept som skolor redan i dag arbetar
            med såsom exempelvis elevstödjare, kamratstödjare eller rastvakter.
            Det väsentliga är att skolan hittar en fungerande modell som avlastar
            lärarna så att de kan fokusera på att vara lärare samtidigt som
            man upprätthåller en trygg miljö i skolan för samtliga elever.
          </p>
          <p xml:id="i-7BzSZG6DhrrGXizhbvMSu2">
            Två yrkeskategorier som finns i skolan och som bör lyftas fram
            mer är dels speciallärare och dels fritidspedagoger. De har sina
            respektive roller och fyller med sitt arbete en mycket viktig
            funktion. Dessutom kan deras kunskap och arbete ge avlastning
            och stöd till andra lärare.
          </p>
          <head type="h1" xml:id="i-2eBs2tuVPK9PJQutdd2mYk">
            Fler lärare – men bara de bästa
          </head>
          <p xml:id="i-AxiJFv3frUDzhDdpzBPyxm">
            Enligt statistik från SCB saknas det drygt 40 000 lärare år 2020.
            Enligt Skolverket behöver 10 000 nya lärare examineras varje år
            2011–2015. Samtidigt finns det alltför få sökande till lärarutbildningen
            och under år 2011 ökade antalet lediga lärarjobb kraftigt. Frånvaro
            av konkurrens om platserna på utbildningen leder till att även
            de som inte är lämpade för läraryrket kommer in på utbildningen.
            Läraryrkets status riskerar därmed att sjunka ytterligare, vilket
            leder till än färre sökande och att kvaliteten i undervisningen
            kommer att bli undermålig. Därmed skapas en ond cirkel som är
            svår att bryta.
          </p>
          <p xml:id="i-BN2jXLYyBgW5SYKBTBGjMc">
            För att åstadkomma en förändring krävs det en ökad konkurrens
            om platserna så att endast ett urval av de sökande antas. Förutom
            grundläggande behörighet krävs det i dag minst betyget E i vissa
            ämnen för att vara behörig till lärarutbildningen. Vi menar att
            det inte räcker. För att kunna antas till lärarutbildningen ska
            det krävas minst betyget B i vissa ämnen. Exempelvis ska en grundlärare
            ha ett högre betyg i svenska och engelska och en ämneslärare i
            undervisningsämnena.
          </p>
          <p xml:id="i-7NLSYQiyewE41Md1rmXH2C">
            För att ytterligare stärka urvalsprocessen så att det är rätt
            personer som blir lärare bör även någon form av antagningsprov
            eller lämplighetsprov införas. I Finland testas studenter till
            lärarutbildningen och även till andra högre utbildningar. Alliansregeringen
            har tillsatt en utredare som ska se över frågan om lämplighetsprov
            för lärare. Enligt utredaren ligger utmaningen i att hitta prov
            som är objektiva och rättssäkra men att det troliga är att de
            framtida studenterna kommer att intervjuas och prövas i muntlig
            framställning.
          </p>
          <p xml:id="i-JrWTkxGvSLEUgqnNFSAYgB">
            Vi vill också öppna möjligheten för att stänga av studenter från
            utbildningen om det visar sig att de är uppenbart olämpliga för
            läraryrket. Detta är inte möjligt i dag. I dag genomförs något
            som kallas för verksamhetsförlagd utbildning (VFU) under hela
            lärarutbildningen med början under den första terminen. VFU innebär
            att lärarkandidaten introduceras i yrkesrollen ute i skolan genom
            en handledare. Vi anser att den första VFU:n i större utsträckning
            bör ses som ett tillfälle för reflektion kring lärarkandidatens
            lämplighet för yrket. I samband med detta bör även möjligheten
            att stänga av en student som är olämplig kunna göras.
          </p>
          <p xml:id="i-2ysTqbrtigeu8ZmdfgJ9nw">
            Samtidigt är behovet av bra lärare stort. Vi måste därför ha
            flexibla kompletteringsutbildningar som snabbt ökar tillgången
            på kvalificerade lärare. Alliansregeringen har avsatt medel för
            vidareutbildning av obehöriga lärare (VAL). De som har varit yrkesverksamma
            som lärare men obehöriga ska kunna komplettera med en pedagogisk
            utbildning för att nå lärarexamen. Det är ett steg i rätt riktning.
            Men det finns flera grupper som skulle kunna omfattas av en liknande
            vidareutbildning. I proposition 2009/10:89 tas frågan upp om att
            även den som har tillräckliga ämneskunskaper i minst ett ämne
            (men inte är verksam som lärare) bör kunna få en ämneslärarexamen
            efter en kompletterande pedagogisk utbildning. Till skillnad från
            VAL så saknas det riktade medel för ändamålet och ett krav på
            lärosäten att tillhandahålla utbildningen. För att skapa snabba
            vägar in i läraryrket för fler grupper vill vi att det finns riktade
            medel för denna reform och ett krav på lärosätena att erbjuda
            utbildningen.
          </p>
          <head type="h1" xml:id="i-F1hkbsAVhZnnagTEWVtJJN">
            Rättvisa och rättvisande betyg
          </head>
          <p xml:id="i-5aDhBZQGpiBdbeHgRFXBTW">
            Betyg är ett viktigt verktyg för att ge elever och föräldrar
            information om hur eleven förhåller sig till skolans kunskapsmål.
            Betygen ska vara tydliga och bidra till att elevernas kunskaper
            kontinuerligt följs upp och utvärderas, att resultaten kommuniceras
            med hemmen och stöd sätts in tidigt. Skolverkets genomgångar har
            visat att den genomsnittliga betygsnivån i grundskolan och gymnasieskolan
            har ökat samtidigt som olika kunskapsmätningar visar att kunskapsnivån
            i de studerade ämnesområdena i grundskolan och gymnasieskolan
            inte har höjts utan snarare sjunkit. Om betyg får användas som
            konkurrensmedel mellan riskerar det skapas en press uppåt på betygen.
            Ökad användning av externa examinatorer och nationella prov i
            fler ämnen kan bidra till att stävja tendenser till betygsinflation.
          </p>
          <p xml:id="i-2KBrVYDkS7FLxEPpbgdwHL">
            Sedan 1990-talet har elevernas kunskap sjunkit men ändå stiger
            betygsmedelvärdet. Lärarnas riksförbund har ställt en fråga till
            2 000 lärare om de blivit utsatta för påtryckningar för att höja
            betygen. Var femte lärare menar att de blivit påverkade av rektorn
            att höja betyget, trots att eleven borde ha fått ett lägre betyg.
            I den nya skollagen finns förändringar som syftar till att stärka
            rättvisan och likvärdigheten i betygssättningen. Läraren har i
            dag en skyldighet att genom utvecklingssamtal ge eleven och elevens
            vårdnadshavare information om grunderna för betygsättningen, om
            studieresultat och utvecklingsbehov. En elev kan också få sina
            kunskaper betygsatta genom att visa upp dem vid ett särskilt tillfälle,
            en s.k. prövning. Efter att ett betyg är satt har eleven också
            en rätt att begära att läraren redovisar skälen för det satta
            betyget. Vid skrivfel, räknefel eller liknande förbiseenden kan
            man också kräva rättelse.
          </p>
          <p xml:id="i-4hKjwtiN4GfWH87XcNhiMc">
            Därutöver anser Kristdemokraterna att avgångsbetyg bör kunna
            överklagas. Det handlar om betyg som påverkar framtida val till
            högre studier. Omprövning av betyg ska ske om eleven tror sig
            kunna påvisa att felbedömning skett, i enlighet med regeringens
            utredare.
          </p>
          <head type="h1" xml:id="i-Sax2BgL63jG7N4wwykc8fC">
            En bra skola för alla barn
          </head>
          <p xml:id="i-BMXKLaK15wvRKBnoXdcn4H">
            Målet för skolan ska vara att varje barn ska utvecklas i enlighet
            med sin fulla potential. Alla barn har rätt till kunskap och att
            få gå i en bra skola. Barndomen går inte i repris och det är mycket
            svårt – och kostsamt – att senare i livet reparera en misslyckad
            skolgång. Därför är det av största vikt att kvalitetssäkra skolans
            metoder och erbjuda tidigt stöd till elever med särskilda behov.
          </p>
          <head type="h1" xml:id="i-35L2Czm81auG1YrqeosaMu">
            Kvalitetssäkra skolans metoder
          </head>
          <p xml:id="i-5oid8UfHzE8kkPzoLx6DXx">
            Ett problem på skolans område är att nya pedagogiska metoder
            och trender snabbt implementeras i verksamheten, metoder som inte
            alltid har stöd i vetenskap och beprövad erfarenhet.
          </p>
          <p xml:id="i-SSDbRoX9xNtrEMYH9UkUnm">
            Inom sjukvården finns Statens beredning för medicinsk utvärdering
            (SBU) vars utvärderingar ligger till grund för Socialstyrelsens
            normerings- och riktlinjearbete. Dessa är i sin tur styrande för
            vilka behandlingsmetoder som får användas inom sjukvården. Motsvarande
            krav på utvärdering av pedagogiska metoder bör utvecklas på skolområdet.
            Pedagogiska trender kommer och går, ofta baserade på ideologi
            snarare än vetenskap, och tyvärr börjar många av dem tillämpas
            inom skolan innan det finns evidens för att de fungerar. Flera
            av de pedagogiska rekommendationer som gått ut till svenska lärare
            har i forskning bedömts ha obefintlig eller direkt skadlig effekt,
            exempelvis åldersblandade klasser, att elever själva ska bestämma
            sin inlärning och individualiserad undervisning. Professor John
            Hatties slutsats är att flera svenska pedagogiska reformer och
            rekommendationer varit till mer skada än nytta.
          </p>
          <p xml:id="i-5nnt6ELBuytyZtjmAnnyQZ">
            Den pedagogiska forskningen i Sverige fokuserar i mycket liten
            utsträckning på utvärdering av undervisningsmetoder. De undervisningsmetoder
            som används i skolan måste ha bättre stöd i forskning och utvärdering
            innan de introduceras. Vi anser därför att det bör inrättas en
            funktion liknande den som finns inom hälso- och sjukvården (SBU)
            som dels får uppdraget att utvärdera undervisningsmetoder, dels
            att stimulera akademisk forskning inom området.
          </p>
          <head type="h1" xml:id="i-H5nSK8X5j3ReVhtWn832a2">
            Tydliga mål, tydliga krav och tidigt stöd
          </head>
          <p xml:id="i-F1DTi5J4RqXpVqef9f826j">
            De nationella proven i årskurs 3 testar kunskaperna i ämnena
            matematik, svenska och svenska som andraspråk. Resultaten är viktiga
            redskap för att identifiera svagheter i ett tidigt skede i elevernas
            skolgång. Men det är viktigt att det inte stannar vid en analys
            av resultaten utan att man också stärker undervisningen för att
            stödja eleverna inom de områden där man identifierat brister.
          </p>
          <p xml:id="i-Vm5Q66i4pDLXqy5x7H6MQ5">
            Av de elever som gick ut grundskolan läsåret 2011/12 hade fler
            än var femte elev inte nått kunskapsmålen i ett eller flera ämnen
            och saknade därmed fullständiga betyg från grundskolan. En del
            saknar således gymnasiebehörighet och får därmed försämrade framtida
            möjligheter till studier och arbete. Denna utveckling måste brytas.
            Utgångspunkten bör vara att elever som flyttas vidare en årskurs
            ska ha uppnått målen i grundskolans kärnämnen så att de ska kan
            tillgodogöra sig undervisningen på en högre nivå. Risken är annars
            att man skjuter problemet framför sig. Vårt förslag är därför
            att elever som inte uppnår målen i grundskolans kärnämnen ska
            erbjudas sommarskola innan de flyttas vidare till nästa årskurs.
            Efter årskurs 9 bör sommarskola vara obligatoriskt för de elever
            som inte når målen.
          </p>
          <p xml:id="i-SXAEQWd3NP7LYgna6hAnbA">
            Idag råder oklarhet kring hur man bäst utreder läs- och skrivsvårigheter.
            Olika yrkesgrupper – logopeder, psykologer och specialpedagoger
            – använder olika modeller vars resultat inte alltid sammanfaller.
            En felaktig bedömning kan få allvarliga konsekvenser för den enskilda
            eleven. Därför måste en sammanställning av kunskapsläget göras
            för att få en samordning och bättre kvalitet i diagnostiseringen
            av dyslexi.
          </p>
          <p xml:id="i-Lu47A31CJeYaSghnJMCUhh">
            I många skolor upptäcks inte de elever som behöver extra stöd
            i tid. Men i exempelvis Linköpings kommun genomförs återkommande
            språktester, som börjar redan i förskoleklassen, vilket gör att
            i stort sett alla barn med läs- och skrivsvårigheter upptäcks.
            Det finns även flera andra skolor där man i förskoleklassen strukturerat
            arbetar med varje barn för att tidigt kunna upptäcka om någon
            är i behov av särskilt stöd. Eftersom de flesta barn idag går
            i förskoleklass är det bra om dessa goda exempel på arbetssätt
            sprids till alla skolor. Det bör också utvecklas metoder för tidig
            upptäckt av läs- och skrivsvårigheter.
          </p>
          <head type="h1" xml:id="i-FN6hFeJpFANeReNAirvv1h">
            Varje elev ska få stöd att nå sin fulla potential
          </head>
          <p xml:id="i-SgeVtpiJZ5jEKxkFTeGRxL">
            Specialpedagogik handlar om undervisning av barn och elever i
            behov av särskilt stöd och/eller med funktionsnedsättning. Specialpedagogiska
            åtgärder sätts in när den vanliga undervisningen inte bedöms räcka
            till. Det kan innebära allt från att barn och elever får ett särskilt
            stöd i eller i nära anslutning till den ordinarie verksamheten
            till att de hänvisas till särskilda undervisningsgrupper, särskola
            eller specialskola. Det kan också innebära att lärarens undervisning
            och situationen i klassrummet förändras eller anpassas. I den
            svenska grundskolan får drygt 15 procent av eleverna särskilt
            stöd vid ett givet tillfälle och drygt 40 procent av eleverna
            får särskilt stöd någon gång under sin grundskoletid.
          </p>
          <p xml:id="i-J4pqpGensYwjBwgxLm76Dp">
            Skollagen är tydlig med att alla elever ska få stöd och stimulans
            för att utvecklas så långt som möjligt. För att nå detta mål krävs
            att de elever som har de största behoven får hjälp och stöd av
            de lärare som har den bästa kompetensen. Så är det inte alltid
            idag. Bristen på speciallärare och specialpedagoger är stor och
            bristen förväntas öka. Med höga pensionsavgångar i närtid, samtidigt
            som elevkullarna växer, kommer efterfrågan på speciallärare och
            specialpedagoger under många år att vara väsentligt större än
            tillgången.
          </p>
          <p xml:id="i-RiMq3HSFs5T4mHt6Lv8sTr">
            Under lång tid har det varit brist på specialpedagoger och speciallärare,
            många som jobbar som speciallärare har inte examen. Skolans nya
            läroplan fr.o.m. 2011 lägger tydligare fokus på att eleverna ska
            uppnå kunskapsmålen, vilket kan öka behovet av stöd till de elever
            som har svårt att klara målen. Samtidigt kommer införandet av
            lärarlegitimation att öka kraven på att speciallärare har rätt
            utbildning. På grund av förestående pensionsavgångar och den stora
            andelen obehöriga bland dem som arbetar med specialpedagogiskt
            stöd visar Statistiska centralbyråns (SCB) prognos för yrket specialpedagog/speciallärare
            en ökad brist de kommande åren. Tillgången på utbildade specialpedagoger
            och speciallärare minskar fram till 2030 då den beräknas bli 10
            000–11 000 och efterfrågan närmare 20 000.
          </p>
          <p xml:id="i-PXrYxS2uSFntKQNMfAYDcB">
            Högskoleverket har genomfört en undersökning där ett stort antal
            kommuner anger att man står inför stora problem att rekrytera
            behöriga speciallärare och specialpedagoger till sin särskoleverksamhet
            och detta gäller alla nivåer och åldersgrupper. Kommunerna som
            svarat på Högskoleverkets enkät uppger att mellan 10 och 20 procent
            av eleverna behöver sådant stöd, och det tyder på ett stort behov
            av utbildade speciallärare och andra lärare med specialpedagogisk
            kompetens. Flera tror att det kommer att behövas dubbelt så många
            speciallärare som specialpedagoger. Kommunerna är rörande eniga
            om att det krävs en nationell satsning inom det specialpedagogiska
            området för att kunna täcka framtida behov.
          </p>
          <p xml:id="i-MELhaM3y8bs5m1VVqPqR7D">
            Samtidigt som behovet av utbildade speciallärare är stort tar
            det alltför många år innan de första speciallärarna med specialpedagogisk
            kompetens utexamineras. Vi anser därför att en särskild satsning
            i form av ett speciallärarlyft bör genomföras för att öka intresset
            för speciallärarutbildningen.
          </p>
          <p xml:id="i-D1ZjqFke63VjiEi3iNzzWL">
            Det finns olika uppfattningar om problem med beteende och inlärning
            i huvudsak beror på funktionsnedsättningar hos eleverna eller
            brister i den pedagogiska verksamheten eller i barnets/elevens
            vidare miljö.
          </p>
          <p xml:id="i-V6w4URLBzQ3JopHR8UtWgy">
            Professor Bengt Persson och Claes Nilholm anser att en bra skola
            bör klara av att hantera den variation av barn som normalt finns
            på varje skola. En bra skola, ur ett specialpedagogiskt perspektiv,
            är då en lärare kan ge en trygg klassrumsmiljö med tydliga rutiner
            och en hög grad av delaktighet i lärandet där läraren utgår från
            en positiv grundsyn på att elever är olika. Enligt Persson och
            Nilholm är det oklart vad som gör att elever bedöms vara i behov
            av särskilt stöd. Bakgrundsfaktorer som intellektuell begåvningsnivå,
            kön och socialgruppstillhörighet beskriver bara en mindre del.
            80 procent beror på andra faktorer. Huvudförklaringen är interaktionen
            i klassrummet ”relaterat till den sociala miljön i klassrummet,
            lärarens undervisning och interaktionen mellan elever och annat”.
            De menar att skolors förmåga att hantera elever i behov av särskilt
            stöd varierar. Det kan vara så att en elev som får problem i en
            klass eller skola inte alls behöver få det i en annan klass eller
            skola.
          </p>
          <p xml:id="i-82AzTidcoz13k9Gnrkm5LM">
            Persson och Nilholm anser att det behövs ett problematiserande
            av hela skolmiljön vilket har förts fram redan i Lgr 69. Där stod
            att när en elev får svårigheter i undervisningen ska i första
            hand en omprövning göras av skolans arbetssätt. Men så har inte
            skett. Istället menar de att individualiseringen av svårigheter
            blivit ännu starkare genom att fler barn diagnostiseras. Även
            om diagnostiseringen kan ha fördelar menar forskarna att det också
            kan vara farligt om man fokuserar på individens funktionssätt
            utan att hänsyn tas till miljön. Individen kan bli betraktad som
            problembärare. Samtidigt är det miljön, sättet att undervisa,
            sätt att organisera grupper som skolan kan påverka.
          </p>
          <p xml:id="i-6PKeEaHn58saHSpYwnib5R">
            En svensk avhandling visar att det mer är elevernas sociala än
            kunskapsmässiga skolsvårigheter som utgör skolans allra största
            utmaning. Specialpedagoger och lärare ägnar kraft åt att minimera
            de sociala riskmomenten i skolvardagen – raster, lärarbyten, rutin-
            och schemabrytande verksamhet och liknande mindre lärarstyrda
            aktiviteter som är särskilt kritiskt. Slutsatsen är således att
            samspelet elever emellan och mellan lärare och elev är nyckeln
            i skolarbetet.
          </p>
          <head type="h1" xml:id="i-6irsc9phnnu5xE5mYbF7W8">
            Elevhälsan
          </head>
          <p xml:id="i-8WHsMwQUM17XWRm2DRyjsB">
            Familjecentraler, mödravårdscentraler, barnavårdscentralen, ungdomsmottagningar
            och elevhälsovården spelar en viktig roll för att så tidigt som
            möjligt uppmärksamma och ge stöd till barn och unga och deras
            familjer. Många vet idag inte vart de ska vända sig för att få
            hjälp, vilket förstås både försenar och försvårar arbetet. En
            stor utmaning är att samordna insatser och samverka i arbetet.
            En väl fungerande samverkan har visat sig ge goda resultat. Ett
            femtiotal kommuner har tillsammans med sina landsting sedan 2008
            deltagit i ett omfattande arbete tillsammans med SKL och regeringen
            för att barn, unga och deras närstående ska få den hjälp de behöver
            när de behöver det. Inte minst har det handlat om att hitta metoder
            för att skola, socialtjänst och sjukvård tillsammans ska ge rätt
            hjälp på rätt nivå.
          </p>
          <p xml:id="i-2GP1KyB3sixZTDtuZrcqD8">
            Kristdemokraterna menar att satsningar på samverkan och arbetet
            med att ge vård på rätt nivå måste fortsätta och tillämpas runt
            om i landet. Vi vill öka tillgängligheten till förebyggande arbete
            och den så kallade första linjen (primärvården, elevhälsan, ungdomsmottagningar).
            Föräldrar, socialtjänst, skola/elevhälsa, BUP och övrig sjukvård
            behöver samarbeta bättre. Målsättningen är sammanhållna förebyggande
            insatser som de aktörer som är involverade i barnets vardag deltar
            i och bidrar till.
          </p>
          <p xml:id="i-Cs5eX7jh5o19btwdStHHP8">
            Elevhälsan måste rustas långsiktigt för att bättre kunna möta
            och stödja barn och unga med psykisk ohälsa. Kristdemokraterna
            föreslår att en elevhälsogaranti införs så att man får kontakt
            med elevhälsan inom ett dygn. Vi avsätter därför totalt 250 miljoner
            kronor för detta ändamål, det vill säga 50 miljoner kronor utöver
            regeringens föreslagna satsning. Det innebär i förlängningen också
            att resurser inom den specialiserade barn- och ungdomspsykiatrin
            kan frigöras och användas för de barn och unga som har mer omfattande
            behov.
          </p>
          <head type="h1" xml:id="i-QCCDqvMNmYyf3ep7dGartp">
            Ökad fysisk aktivitet i skolan
          </head>
          <p xml:id="i-DnFHV5Sx2HixSVbEHRaY4p">
            Ett område som det finns skäl att titta vidare på handlar både
            om hälsa, välbefinnande och om skolprestationer. I Bunkeflostrand
            har forskare under nio år studerat effekterna på 200 barn som
            fått mer motion och idrott i skolan. En grupp elever har haft
            daglig schemalagd fysisk aktivitet under 45 minuter jämfört med
            kontrollgruppen som fick ha idrott två gånger per vecka. Slutrapporten
            visar att 96 procent av eleverna i den grupp som haft daglig fysisk
            aktivitet klarade grundskolans mål och uppnådde behörighet för
            gymnasieskolan. Bland dem som hade idrott två gånger i veckan
            var motsvarande siffra 89 procent. Det är framförallt pojkarnas
            resultat som påverkas. Siffrorna för pojkarna är 96 respektive
            83 procent. Pojkarna med daglig fysisk aktivitet hade dessutom
            signifikant högre betyg i svenska, engelska, matematik samt i
            idrott och hälsa än de övriga pojkarna
          </p>
          <p xml:id="i-7TqyVgf5xqaf9wjphwJAop">
            Den här kunskapen bör tas till vara. Bättre skolresultat ger
            bättre hälsa. De barn som har föräldrar med en god ekonomi klarar
            sig bra. De som framför allt halkar efter kunskapsmässigt – och
            hälsomässigt – lever inte sällan i ekonomiskt och socialt utsatta
            sammanhang. Inte minst för dem måste denna forskning leda till
            slutsatser när det gäller utformningen av skolan.
          </p>
          <p xml:id="i-8sshWgcS1U4md2WusAft7H">
            Svenska elever har mindre schemalagd idrott än eleverna i många
            andra europeiska länder. Enligt timplanen ska grundskolan ha totalt
            500 idrottstimmar, i snitt 1,5 timmar i veckan. Men skolorna har
            stora möjligheter att bestämma detta själva. De kan både minska
            antalet med 20 procent eller lägga in fler idrottspass. Detta
            innebär stora skillnader över landet och mellan och inom kommuner.
            Därför borde det inte vara upp till varje skola att göra ett val
            om att ha mer idrott utan istället läggas in i timplanen. Vi föreslår
            att antalet utökas från 500 idrottstimmar till 600 i grundskolan
            och att det preciseras hur fördelningen ska se ut mellan årskurserna.
          </p>
          <p xml:id="i-LfzCMxqobmkYVAV2f8CEwq">
            Tyvärr har ”idrott och hälsa” blivit teoretiserat. Det behövs
            därför ett förtydligande i skollagen med avseende på att idrott
            ska innebära ”fysisk aktivitet” och mindre teori. Mer idrott i
            skolan bidrar inte bara till att göra våra barn friskare och starkare.
            Mer idrott bidrar också till att barnen presterar bättre i övriga
            skolämnen. Att röra på sig ger bättre koncentrationsförmåga vilket
            stimulerar inlärningen.
          </p>
          <head type="h1" xml:id="i-4doEfyiMNBatbZDa9jKWLv">
            Planera med barn i fokus
          </head>
          <p xml:id="i-XbHE9GAAxQntmVqZxMsZXQ">
            Barn och ungdomar har rätt att få vara med och påverka sin närmiljö.
            Det står även i FN:s konvention om barnets rättigheter. Men städer
            och andra miljöer där barn och unga vistas är ganska sällan planerade
            utifrån barnens och ungdomarnas behov. Det har genomförts, och
            genomförs, ett antal projekt, i offentlig såväl som i privat regi,
            där barn och unga fått vara delaktiga i planeringsprocesserna
            och detta har skett med stor framgång.
          </p>
          <p xml:id="i-G959JoRfZUnydei23eAPWb">
            Det är viktigt att det inte stannar vid projekt utan att man
            hittar former för att involvera barn och unga i ett tidigt skede
            när exempelvis nya bostadsområden ska planeras eller gamla områden
            förnyas. Trafikverkets projekt tillsammans med bl.a. Boverket,
            ”Att stärka barns och ungas delaktighet och inflytande i fysisk
            planläggning” i vilket man på regeringens uppdrag skulle hitta
            metoder för att stärka barns rätt till inflytande i samhällsplaneringen,
            visade mycket goda resultat. Det genomfördes tillsammans med sex
            kommuner. Erfarenheterna från projektet måste få spridning i andra
            kommuner i landet.
          </p>
          <head type="h1" xml:id="i-TefG7K19mnSRETNiKChqP9">
            Ge barn och unga rätt till en giftfri vardag
          </head>
          <p xml:id="i-5Sa9wNe9kCU39fS1xJhxLd">
            Kemikalier förekommer överallt i vår vardag och är för det mesta
            till nytta för oss människor. Men vissa kemikalier kan framkalla
            allergier, rubba den naturliga hormonbalansen i kroppen och inte
            minst vara direkt miljöskadliga. Många ämnen har egenskaper som
            vi ännu inte känner till. Vi vet att yngre människor i Västeuropa
            idag bär på större andel giftiga kemikalier i blodet än vad deras
            föräldrageneration gör. Bland de ökande folkhälsoproblem som misstänks
            kunna kopplas till kemikalierna finns bland annat allergier, autism,
            depression, diabetes, fertilitetsproblem, fetma, hyperaktivitet
            och psykisk ohälsa. Våra barn är extra känsliga för kemikalier
            och därför ska de politiska besluten ta hänsyn till detta och
            syfta till att skydda barn och unga. Bärande principer för oss
            när det kommer till politiska ställningstaganden i dessa frågor
            är dels försiktighetsprincipen, dels att vi har ett ansvar att
            motverka oansvarig hushållning med jordens resurser.
          </p>
          <p xml:id="i-5RA4sykCvg68tK4a4okmGN">
            Miljömärkning och allergimärkning är viktiga verktyg för att
            konsumenter ska kunna göra kloka val av produkter. Men det finns
            en fragmentering bland märkningen som leder till förvirring och
            en brist på samstämmighet kring behörighetskriterierna. Kristdemokraterna
            vill uppmuntra konsolidering och standardisering kring märkning
            av produkter. Vi vill även se en öppnare dialog mellan företag
            och konsumenter och ett bättre samarbete mellan intressenter.
          </p>
          <p xml:id="i-FPXCDn2Wkh6eT4V3SjnHdk">
            Ett område som uppmärksammats allt mer de senaste åren är problemen
            med läkemedelsrester i avloppsvatten. I läkemedel som säljs i
            Sverige finns tusentals aktiva ämnen och förbrukningen ökar. Läkemedlen
            utsöndras ur kroppen och hamnar i våra avloppssystem. Problemet
            är att reningsverken inte klarar att bryta ned alla läkemedelsrester
            utan många följer med det renade avloppsvattnet ut i naturen mer
            eller mindre opåverkade. Det är ännu oklart exakt hur läkemedelsresterna
            påverkar människans och inte minst barnens hälsa, men forskning
            har visat att de kan påverka fiskar och andra vattenlevande organismer
            negativt.
          </p>
          <p xml:id="i-RboD2CUMpAmc5YtmNkdVA3">
            Kristdemokraterna vill att avloppsreningsverk ska utrustas med
            avancerade reningsmetoder som klarar av att reducera läkemedelsrester
            och andra föroreningar som inte reningsverken är kapabla till
            med nuvarande processer. Detta kan exempelvis göras genom pilotprojekt
            runt om i landet.
          </p>
          <p xml:id="i-N9cGYkYNMq9Lwf1VtJJQAw">
            Vi föreslår nu att när en offentlig aktör, som bedriver verksamhet
            för barn, gör en upphandling ska den ha rätt att själv ange vilka
            miljö- och hälsokrav som ska gälla, såvida motparten inte kan
            bevisa att kraven är obefogade. Detta skulle gälla allt ifrån
            leksaker och nappflaskor till mat och dryck som i första hand
            konsumeras av barn i verksamheterna. Detta skulle exempelvis möjliggöra
            för en kommun att driva förskola med giftfri profil.
          </p>
          <p xml:id="i-9QQB78NyenUXNaSmwvsDDn">
            Kristdemokraterna menar att det ska vara självklart att vi måste
            kunna lita på att våra livsmedel är säkra, att kläderna vi köper
            till våra barn inte ska innehålla antimögelmedlet dimetylfumarat,
            att inte barnmatsburken innehåller bisfenol A eller att leksaker
            som pennskrin och suddgummin inte innehåller ftalater. (Ftalater
            är en grupp kemiska ämnen som bland annat används som mjukgörare
            i plast. Några av dem klassas som hälsofarliga och kan vara skadliga
            för fortplantningsförmågan).
          </p>
          <p xml:id="i-NGEyj8g1aL5of238wh79Up">
            Reglering kring leksaker sker dels på EU-nivå och dels på nationell
            nivå. Leksaker är en produktgrupp som regleras av speciallagstiftning,
            eftersom de ska uppfylla särskilda krav på säkerhet. Elektroniska
            leksaker styrs dessutom av ytterligare lagstiftning, det så kallade
            RoHS-direktivet (Restriction of the use of certain Hazardous Subtances
            in electrical and electronic equipment). Det är ett EU-direktiv
            som helt förbjuder vissa farliga ämnen i produkter.
          </p>
          <p xml:id="i-R3o7Qhe23R58bzmpDDje11">
            Kemikalieinspektionen som är tillsynsmyndighet med ansvar för
            att företagens och samhällets kemikaliekontroll sköts rätt har
            funnit i analyser av bland annat elektroniska leksaker att många
            innehöll höga blyhalter. Tidigare i år visade färska laboratorieanalyser
            på höga halter av tungmetaller i barngröt och välling. För en
            av de testade grötprodukterna räckte det med tre portioner om
            dagen för att komma upp i blynivåer som kan påverka hjärnans utveckling
            hos ett barn.
          </p>
          <p xml:id="i-T5y9cg4JX22Rey6ZqtzPKN">
            Sedan den 1 mars 2011 är det inte längre tillåtet att tillverka
            nappflaskor med bisfenol A och sedan den 1 juni 2011 är det inte
            längre tillåtet att sälja nappflaskor med bisfenol A i butiker
            inom EU. Regeringen har även lagt fram ett förslag om förbud mot
            all användning av bisfenol A i barnmatsförpackningar från den
            1 juli 2013, och i detta arbete har Kristdemokraterna varit pådrivande.
          </p>
          <p xml:id="i-3pZj7o4GCptSP6PhQy3mwm">
            De senaste åren har det skett en snabb utveckling av så kallad
            nanoteknologi och användning av nanomaterial ökar kraftigt. Konsumentprodukter
            som innehåller nanopartiklar är till exempel bildäck, UV-filter
            i solkräm och färgat glas. Nanostrukturerade ytor som inte repas
            och inte blir smutsiga finns i stekpannor och i vissa typer av
            sportkläder.
          </p>
          <p xml:id="i-Try2auoLR1LgeGYtPyi9sL">
            Nanopartiklar har många användningsområden men vi vet fortfarande
            lite om hur människa och miljö utsätts för materialet vars risk,
            spridning och exponering inte är tillräckligt känd. Den lagstiftning
            som finns är undermålig. Eftersom nanomaterial ofta används eller
            importeras i mycket små mängder så faller de tex inte inom EU:s
            Reach-lagstiftning. Det pågår en översyn av den gemensamma lagstiftningen
            för nanomaterial av EU-kommissionen.
          </p>
          <p xml:id="i-G1vE4M2L4YWcCSJiGYKtca">
            Det finns ett behov av mer kunskap om nanomaterial, kombinationseffekter
            och hormonstörande ämnen. Kristdemokraterna vill förstärka arbetet
            med kemikaliesäkerhet såväl på nationellt plan som inom EU och
            internationellt. Vidare måste företag och branscher arbeta mer
            med utfasning av vissa kemikalier och inte minst med substitution.
          </p>
          <p xml:id="i-JnsK69rx6zrhQmp8YwAHej">
            Kristdemokraterna vill att EU:s regelverk ska ge enskilda länder
            större möjligheter att införa strängare regler av miljöskäl i
            syfte att gå före i miljöpolitiken såsom i fallet med bisfenol
            A. Idag krävs det att medlemsstaten i fråga har särskilda förhållanden
            som motiverar strängare regler än de gemensamma reglerna. En högre
            politisk miljöambition bör i sig vara skäl för att godkänna strängare
            regler i ett medlemsland. Vi anser att detsamma ska gälla när
            syftet är att skydda människors hälsa. Det ska vara möjligt för
            en medlemsstat att bestämma att konsumenterna ska kunna lita på
            att den barnmat som köps i affären inte innehåller gifter.
          </p>
          <head type="h1" xml:id="i-LhiHz8kJwMphSunZnkJBEm">
            Främja psykisk hälsa
          </head>
          <p xml:id="i-RYbpjjYd8DKF9M9cH9C3Ck">
            Hemmiljön, familjelivet och uppväxtförhållandena påverkar vår
            hälsa och livskvalitet. En sund och framgångsrik utveckling av
            samhället och landet måste därför utgå från familjens villkor
            och vardag – alla familjers, oavsett hur familjen ser ut. Ingen
            människa kan fungera optimalt i sina olika roller i livet om man
            inte har balans i tillvaron. Detta är viktigt i det lilla men
            också i det stora. Det är viktigt för oss som vuxna, men inte
            minst viktigt för barnen som är helt beroende av föräldrarnas
            omsorg och fostran. Familjen är den gemenskap som i stor utsträckning
            formar den framtida generationen. En politik som stödjer familjer
            är helt centralt och skapar en god spiral som ser till barnens
            välfärd, personens livskvalitet och ytterst hela landets intressen.
          </p>
          <p xml:id="i-xjovzDaRS6H4Z2T2EuDer">
            Den ökande psykiska ohälsan hos barn och unga är ett av vår tids
            största samhällsproblem. Enligt Socialstyrelsen uppger alltfler
            ungdomar psykiska besvär som oro eller ängslan. Det är framförallt
            depressioner, ångestsjukdomar och missbruk som ökar. Det har också
            skett en ökning bland ungdomar som behöver sjukhusvård på grund
            av psykisk sjukdom.
          </p>
          <p xml:id="i-FAZXXgpJXAnYsPQ2mbaFcj">
            Våra unga mår helt enkelt inte så bra som de, materiellt sett,
            har det. Några säkra svar på vad som är orsak till utvecklingen
            finns inte.
          </p>
          <p xml:id="i-D9Pdqyc3xp6HCPufRs52dG">
            Barn och unga som har, eller riskerar att utveckla, psykisk ohälsa
            är ett högt prioriterat område för Kristdemokraterna. I regeringsställning
            har vi därför vidtagit flera viktiga åtgärder. Vi har bland annat
            tagit fram en plan för riktade insatser inom psykisk ohälsa (PRIO)
            under perioden 2012–2016. Handlingsplanen ska lyfta fram ett antal
            prioriterade områden och insatser som ska ligga till grund för
            regeringens arbete på området. En av de målgrupper som särskilt
            prioriteras är barn och unga.
          </p>
          <p xml:id="i-PZvfcwuZSx2tzhgyYinejF">
            Under 2013 gav alliansregeringen fem olika myndigheter i uppdrag
            att säkerställa en samordnad och behovsanpassad statlig kunskapsstyrning
            inom området psykisk ohälsa. Socialstyrelsen leder projektet som
            pågår till december 2015. En första och andra delrapport har lämnats
            som beskriver prioriteringarna av insatserna för bl.a. självskadebeteende,
            depression och självmordsprevention för barn och unga.
          </p>
          <p xml:id="i-RmLMLdRPmsQ2XkXdZBCmXu">
            Under 2014 gav alliansregeringen Folkhälsomyndigheten i uppdrag
            att lämna förslag på utformningen av en samordnad, effektiv och
            behovsanpassad statlig kunskapsstyrning som stöd för lokalt och
            regionalt självmordspreventivt arbete. Folkhälsomyndigheten föreslår
            flera förändringar, bland annat en ny struktur där samordningsansvaret
            på nationell och regional nivå tydliggörs. Vi förväntar oss att
            regeringen snarast för arbetet vidare.
          </p>
          <p xml:id="i-GruDnSd5p62gT1L8TZcTMC">
            I oktober varje år gör Myndigheten för vård- och omsorgsanalys
            en utvärdering av handlingsplanen PRIO. En slutrapport ska lämnas
            2017. Den senaste utvärderingen visar att PRIO har uppnått resultat
            under 2013 men att det inte räcker.
          </p>
          <p xml:id="i-F2NZEqx1SGe68V7XFkC8ac">
            Kristdemokraterna välkomnar att regeringen har utsett en samordnare
            för psykisk hälsa och att man har gett Myndigheten för ungdoms-
            och civilsamhällesfrågor i uppdrag att genomföra en jämställdhetssatsning
            med fokus på ungas psykiska hälsa, trygghet och välbefinnande.
          </p>
          <p xml:id="i-2cqxmtkrV4k7ZKTA4S1fAW">
            En rad åtgärder har genomförts och pågår för närvarande för att
            minska den psykiska ohälsan och självmord bland barn och unga.
            Men det finns mer att göra.
          </p>
        </div>
        <div type="motSignatures">
          <list>
            <item xml:id="i-NmbX8YohZHLWYKMY5reBvZ" who="i-V4PGuKUAKzYUXWKqj2bLeL">
              Andreas Carlson (KD)
            </item>
            <item xml:id="i-WEQaQy7fwTFD5wAZPpn6Yb" who="i-TodycJLEopZCV6uNkQANDV">
              Jakob Forssmed (KD)
            </item>
            <item xml:id="i-C23vH5VWPKHEdreAV2pmRU" who="i-Ybw8JnrmHGCsqpipBke8a7">
              Mikael Oscarsson (KD)
            </item>
            <item xml:id="i-Fruf3AFwdWE18gFQgKLxQ4" who="i-WTUJB2R5FNpHU89dXa4RTX">
              Emma Henriksson (KD)
            </item>
            <item xml:id="i-QaJVJT5Yq9NGEqauN1bfR9" who="i-PgfrE9pakWspkNp9dr9ejT">
              Caroline Szyber (KD)
            </item>
            <item xml:id="i-SxrQ1CRrDF9bAwfsA2t6H8" who="i-DJ8dGLyQXx8GQeiGkcBRiK">
              Annika Eclund (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-BaYji9HNCseY2vmmZ9Aezc">
              [1]
            </note>
          </noteGrp>
        </div>
      </div>
    </body>
  </text>
</TEI>
