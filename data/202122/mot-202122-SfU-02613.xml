<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SfU-02613">
  <teiHeader>
    <fileDesc>
      <titleStmt>
        <title>En starkare familjepolitik</title>
        <author corresp="i-DthTyR9U9R8S6NVcPNcNQA">av Ida Gabrielsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2613 av Ida Gabrielsson m.fl. (V)</title>
          <idno type="rdwebb">H9022613</idno>
          <rs type="number">2613</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H9022613/text</ref>
          <ref type="dokument_url_html">http://data.riksdagen.se/dokument/H9022613</ref>
          <ref type="dokumentstatus_url_xml">http://data.riksdagen.se/dokumentstatus/H9022613</ref>
          <ref type="docx">http://data.riksdagen.se/fil/8BBD2650-924C-4AC0-8221-51D30DED0658</ref>
          <ref type="pdf">http://data.riksdagen.se/fil/FE3DCFC3-8719-4A54-B1B5-21466B958479</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-8XmdA6S1VQdDL6QywA5Q7a" type="signed"/>
        <correspContext corresp="i-8XmdA6S1VQdDL6QywA5Q7a">
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-pohCCq4Xzem8nmwSXpmgn" type="submitted">
          <date when="2021-10-04"/>
          <time when="10:30:22"/>
        </correspAction>
        <correspAction xml:id="i-LHwsW4Wr4mDgjuKZCy8yaa" type="reviewed">
          <date when="2021-10-04"/>
          <time when="17:01:07"/>
        </correspAction>
        <correspAction xml:id="i-RsVdXSGAQBQcHmyUEcueku" type="referred">
          <date when="2021-10-14"/>
        </correspAction>
        <correspAction xml:id="i-LQDrnkcMWTtJ3a6YwRmFQj" type="assigned">
          <date when="2022-10-14"/>
          <time when="12:39:48"/>
        </correspAction>
        <correspContext corresp="i-LQDrnkcMWTtJ3a6YwRmFQj">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-VHvJBz6Tsy3oj5BRtiXby7" type="behandlas_i"/>
        <correspContext corresp="i-VHvJBz6Tsy3oj5BRtiXby7">
          <ref type="uppgift">2021/22:SfU3</ref>
          <ref type="ref_dok_id">H901SfU3</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU3</ref>
          <ref type="ref_dok_titel">Utgiftsområde 12 Ekonomisk trygghet för familjer och barn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Cw1RPXcb1zWUKBvoMwGXmP" type="behandlas_i"/>
        <correspContext corresp="i-Cw1RPXcb1zWUKBvoMwGXmP">
          <ref type="uppgift">2021/22:AU7</ref>
          <ref type="ref_dok_id">H901AU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU7</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KCS6cnDTStV9KGxQJtDVCT" type="behandlas_i"/>
        <correspContext corresp="i-KCS6cnDTStV9KGxQJtDVCT">
          <ref type="uppgift">2021/22:SfU18</ref>
          <ref type="ref_dok_id">H901SfU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU18</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-A7S2cXaHX5ddtxr96xyUzP" type="behandlas_i"/>
        <correspContext corresp="i-A7S2cXaHX5ddtxr96xyUzP">
          <ref type="uppgift">2021/22:SfU17</ref>
          <ref type="ref_dok_id">H901SfU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-JxA7C8ZSdshaXKEwQogMNh" type="motHeader">
        <div xml:id="i-ECBSbQZiRaD5soE5M89QGp" type="motTitle">
          Motion till riksdagen 2021/22:2613 av Ida Gabrielsson m.fl. (V)
          En starkare familjepolitik
        </div>
      </div>
      <div xml:id="i-MuntsLdtVyTNc3Md1on4Vk" type="motBody">
        <div xml:id="i-Kf6qUggwQnBJcuTDjxSYJW" type="TOC">
          <head xml:id="i-QCQ9yTBLYsbxtDR96EUNbg">
            1 Innehållsförteckning
          </head>
          <list xml:id="i-E9ZpaBCJnuDQQvRHegA8X4">
            <item xml:id="i-J9CtPje1HAjctRizRAnNFA" style="indent-level: 1">
              2 Förslag till riksdagsbeslut
            </item>
            <item xml:id="i-RzqrLqNzatCMLnbwEkUYi2" style="indent-level: 1">
              3 Utvecklingen av familjepolitiken
            </item>
            <item xml:id="i-69nBSCiLEdpxRy36F2PdgJ" style="indent-level: 2">
              3.1 Avtrappning när bidrag upphör
            </item>
            <item xml:id="i-TVKGLTUjmSyGzuTUWi95Mn" style="indent-level: 2">
              3.2 Bostadsbidraget
            </item>
            <item xml:id="i-FKNoMTmvwVrsStKKoSWTVu" style="indent-level: 1">
              4 En jämställd föräldraförsäkring med barnen i centrum
            </item>
            <item xml:id="i-KcfQ4sKNTpH48wMnVYQkeK" style="indent-level: 2">
              4.1 Föräldraförsäkringen i familjer med fler än två föräldrar
            </item>
            <item xml:id="i-ATVgV6LDtGTzWJStzwU9qu" style="indent-level: 2">
              4.2 Deltagande under graviditeten
            </item>
            <item xml:id="i-TLEQMnSWmrdTpiiPiDoYyp" style="indent-level: 2">
              4.3 Ersättningsnivåerna
            </item>
            <item xml:id="i-JfsMmcVuEZG2YUgoAANR1b" style="indent-level: 3">
              4.3.1 Se över grundnivån
            </item>
            <item xml:id="i-TLXrtyiGCuGhrKxNUCxZzZ" style="indent-level: 2">
              4.4 Utredningen om en modern föräldraförsäkring
            </item>
            <item xml:id="i-QGQufQpKbU7ZcgLdAHxjU5" style="indent-level: 3">
              4.4.1 Ny modell för föräldrapenning
            </item>
            <item xml:id="i-CpCZNiYJ2itmreMjFWnEvi" style="indent-level: 3">
              4.4.2 Utredningens övriga förslag
            </item>
            <item xml:id="i-DUtAnnifCh7z7vZAxtXeYZ" style="indent-level: 1">
              5 Omvårdnadsbidraget
            </item>
          </list>
        </div>
        <div xml:id="i-F1QGN5nXcFgYQt9PBTtuGW" type="motProposal" subtype="förslag">
          <head xml:id="i-MqFtAgaJLTE3TnjdRkksAp">
            2 Förslag till riksdagsbeslut
          </head>
          <list xml:id="i-Ft2Lh5EtWaSjsW9Z72CV77" style="ol">
            <item xml:id="i-5f6Vqr8oXMyfSBBpYNP5L6">
              Riksdagen ställer sig bakom det som anförs i motionen om att
              regeringen bör återkomma med en strategi för att säkerställa att
              den ekonomiska familjepolitiken bättre når sitt mål och tillkännager
              detta för regeringen.
            </item>
            <item xml:id="i-BMk4YC32NJWqoVVu4dSske">
              Riksdagen ställer sig bakom det som anförs i motionen om att
              regeringen bör utreda möjligheten att trappa ned vissa ersättningar
              inom den ekonomiska familjepolitiken i syfte att möjliggöra en
              omställning när ersättningarna upphör och tillkännager detta för
              regeringen.
            </item>
            <item xml:id="i-5MQ95ZJXeNczoZTS34eLY4">
              Riksdagen beslutar att det barnrelaterade bostadsbidraget ska
              höjas med 200 kronor per månad för ett barn, 400 kronor för två
              barn och 600 kronor för tre eller fler barn.
            </item>
            <item xml:id="i-K9euj1JReMiFLZsGinpYNB">
              Riksdagen ställer sig bakom det som anförs i motionen om att
              regeringen bör återkomma med förslag om en individualiserad föräldraförsäkring
              och tillkännager detta för regeringen.
            </item>
            <item xml:id="i-NyZN7BqLYqMphV2LEUqWzF">
              Riksdagen ställer sig bakom det som anförs i motionen om att
              regeringen bör återkomma med förslag om att införa en lagstadgad
              rätt till ledighet och ersättning för föräldrar att närvara vid
              vårdrelaterade besök och tillkännager detta för regeringen.
            </item>
            <item xml:id="i-1ChpBGXNU63uechCitgv2">
              Riksdagen ställer sig bakom det som anförs i motionen om att
              regeringen bör återkomma med förslag baserat på modellen i slutbetänkandet
              Jämställt föräldraskap och goda uppväxtvillkor för barn – en ny
              modell för föräldraförsäkringen (SOU 2017:101) och tillkännager
              detta för regeringen.
            </item>
            <item xml:id="i-Hrt42YbCgf7V9fFyn2yj1c">
              Riksdagen ställer sig bakom det som anförs i motionen om att
              regeringen bör utreda hur skyddet för den sjukpenninggrundande
              inkomsten kan stärkas och hur den kan anpassas bättre för studenter
              och företagare och tillkännager detta för regeringen.
            </item>
            <item xml:id="i-QhrvBocWNcQxThj51V3hhf">
              Riksdagen ställer sig bakom det som anförs i motionen om att
              regeringen skyndsamt bör återkomma med ytterligare åtgärder för
              att förkorta handläggningstiderna för omvårdnadsbidraget och merkostnadsersättningen
              och tillkännager detta för regeringen.
            </item>
            <item xml:id="i-5H7YN78A4dHuEjzEhjUGZp">
              Riksdagen ställer sig bakom det som anförs i motionen om att
              regeringen bör återkomma med förslag om ett förtydligande av synen
              på föräldraansvaret enligt lagstiftarens intentioner och tillkännager
              detta för regeringen.
            </item>
            <item xml:id="i-QyYVxgLGGiUmtESUVXydMu">
              Riksdagen ställer sig bakom det som anförs i motionen om att
              regeringen bör återkomma med förslag om att säkerställa kompensation
              för de som drabbats och riskerar att drabbas av bristerna i införandet
              av omvårdnadsbidraget och tillkännager detta för regeringen.
            </item>
          </list>
        </div>
        <div xml:id="i-DK75h4eWA58e8BFJ3hbg1w" type="motContent">
          <head xml:id="i-KQZow569qUfTPvTsmx74P5" type="h1">
            3 Utvecklingen av familjepolitiken
          </head>
          <p xml:id="i-LuRbTCzBJ26j94YrkqjkMV">
            Målen för den ekonomiska familjepolitiken är att bidra till en
            god ekonomisk levnads­standard för alla barnfamiljer, att bidra
            till minskade skillnader i de ekonomiska vill­koren mellan hushåll
            med och utan barn samt att bidra till ett jämställt föräldraskap.
            Mycket tyder på att politiken har blivit allt sämre på att uppfylla
            dessa mål sedan 1990-talet.
          </p>
          <p xml:id="i-RatbDMFjVn4BNNYqa9d1pn">
            Även om många barnfamiljer har fått det ekonomiskt bättre under
            2000-talet, ökade andelen barnfamiljer som lever med låg ekonomisk
            standard från omkring 8 procent i början av 2000-talet till 16
            procent 2017 år. Utan familjepolitiska insatser skulle det ha
            handlat om en fjärdedel av de svenska barnfamiljerna. Denna siffra
            har varit mer eller mindre konstant. Den omfördelande och fattigdomsreducerande
            effekten inom familje­politiken har alltså minskat avsevärt över
            tid.
          </p>
          <p xml:id="i-FrdasvkFfSCHuDkfj4JBda">
            Vid en jämförelse av inkomstfattigdom mellan EU-länder syns kraftiga
            variationer såväl före som efter transfereringar. Sverige har
            gått från femte plats 2007 till trettonde plats 2017 avseende
            familjepolitikens betydelse på nivån av inkomstfattigdom. Från
            slutet av 1990-talet har den omfördelande effekten av samtliga
            socialförsäkringar till barnfamiljer nästan halverats. Störst
            är förändringen inom de behovsprövade bidragen. Av totalt drygt
            80 miljarder kronor i den ekonomiska familjepolitiken 2017, fungerar
            ca 8 miljarder kronor som omfördelande mellan barnhushållen, vilket
            motsvarar knappt 10 procent av 2017 års ekonomiska familjepolitik.
          </p>
          <p xml:id="i-187cDULSAkofk6mC1CVoxK">
            2018 höjdes både barnbidraget och bostadsbidraget, vilket skulle
            kunnat bidra till att vända den utveckling som skett sedan 2000-talets
            början. Försäkringskassan konstaterar dock i en analys från maj
            2021 att den ekonomiska familjepolitikens omfördelande effekt
            i stort sett har varit densamma under de senaste tio åren. Däremot
            har den minskat betydligt under den senaste tjugoårsperioden.
            En del av förklaringen är att nivån på flertalet ersättningar
            inte höjdes lika mycket under 2000-talet som de gjorde under 2010-talet
            tillsammans med att reallöneökningarna varit olika stora i olika
            grupper av hushåll.
          </p>
          <p xml:id="i-CRpJjUGRMUkLoynHhvXG8k">
            Vidare slår Försäkringskassan fast att andelen ekonomiskt utsatta
            barnhushåll minskar över tid, samtidigt som den relativa skillnaden
            i ekonomisk standard ökar mellan barn som bor med en ensamstående
            förälder och barn som bor med samman­boende föräldrar.
          </p>
          <p xml:id="i-PDVuV6kzDzQZogYypWbYUJ">
            Förekomsten av ekonomisk utsatthet har enligt flera mått minskat
            svagt under det senaste decenniet. Mätt som andelen hushåll med
            låg inkomststandard (hushåll som skulle vara aktuella för försörjningsstöd
            om de ansökte om det) har den ökat dramatiskt under 2020. Ökningen
            under år 2020 gäller alla hushållstyper, men är störst bland ensamstående
            med barn. Nästan var femte ensamstående med barn hade låg inkomst­standard.
            En mild ökning kunde ses för vissa hushållstyper redan under år
            2019, men den dramatiska ökningen under år 2020 beror sannolikt
            på coronapandemin och dess effekter.
          </p>
          <p xml:id="i-CYCWaEtMFFVp1EAoYaFnw1">
            Under de senaste tjugo åren har andelen hushåll med relativ låg
            ekonomisk standard (hushåll som har en ekonomisk standard som
            är lägre än 60 procent av medianen i befolkningen) ökat i alla
            grupper av barnhushåll. Under 00-talet stod ensamstående med barn
            för den största ökningen. Mellan 2000 och 2010 ökade andelen med
            låg ekonomisk standard i denna grupp från 14 procent till 35 procent.
            Under 10-talet var ökningen störst bland sammanboende med flera
            barn. Från 10 procent 2010 till 16 procent 2020. I mot­svarande
            hushåll utan barn har förändringarna varit betydligt mindre. Sammantaget
            kan det tolkas som att skillnaderna i ekonomisk standard har ökat
            något både mellan hushåll med och utan barn och mellan ensamstående
            barnhushåll och sammanboende barnhushåll.
          </p>
          <p xml:id="i-V6Y8JNhV5SFKczEJV97aW2">
            Avslutningsvis konstaterar Försäkringskassan att ekonomisk utsatthet,
            oavsett vilket mått som används, förekommer mer i vissa grupper
            av barnhushåll, t.ex. ensamstående med barn, ensamstående kvinnor
            med barn och barnhushåll med utrikesfödda föräldrar. Och att familjeersättningarna
            har en stor betydelse för att minska förekomsten av ekonomisk
            utsatthet i barnhushållen. Över tid har dock familjeersättningars
            betydelse i någon mening minskat. Andelen barnhushåll som familjeersättningarna
            lyfter över gränsen för ekonomisk utsatthet är oförändrad, samtidigt
            som andelen barnhushåll som lyfts över gränsen för relativ låg
            ekonomisk standard minskat.
          </p>
          <p xml:id="i-WiQHMEEQAad4teiArZ8UBF">
            Vänsterpartiet menar att denna trend måste vändas och att det
            är en av de viktigaste frågorna i socialförsäkringspolitiken.
            Fler ersättningar inom socialförsäkringen bör indexeras, i första
            hand inkomstindexeras, för att motverka att klyftorna fortsätter
            att växa. Regeringen bör också ta fram en strategi för att se
            till att den ekonomiska familjepolitiken bättre når sitt mål.
          </p>
          <p xml:id="i-JuTWfBcAZKebpNK3KvPBk6">
            Regeringen bör återkomma med en strategi för att säkerställa
            att den ekonomiska familjepolitiken bättre når sitt mål. Detta
            bör riksdagen ställa sig bakom och ge regeringen till känna.
          </p>
          <p xml:id="i-14GVaxrTjqswtYwEJSpYtd">
            Nedan presenterar Vänsterpartiet två reformer för en starkare
            familjepolitik. Vi avser återkomma med ytterligare förslag inom
            det familjepolitiska området.
          </p>
          <head xml:id="i-CMb1v2AuMLb8BvuQspxx2V" type="h2">
            3.1 Avtrappning när bidrag upphör
          </head>
          <p xml:id="i-UG8m4YuDCZVnd1iJcEHQE9">
            Ersättningarna i den ekonomiska familjepolitiken är av naturliga
            skäl knutna till olika åldersgränser. Att dessa ersättningar (exempelvis
            bostadsbidrag och studiebidrag) upphör, till följd av att ett
            barn passerar en åldersgräns eller avslutar sina gymnasie­studier,
            men ändå bor kvar i hushållet kan få stora effekter på en familjs
            ekonomi. I de flesta fall är denna effekt sannolikt tillfällig,
            men den kan ge mer långsiktiga konse­kvenser för vissa.
          </p>
          <p xml:id="i-ML8H2aj9rj8zTUvGGbrpbg">
            Även om behov av försörjningsstöd som kan uppstå i dessa fall
            ofta är tillfälliga, är försörjningsstödets krav sådana att de
            kan vara svåra att uppfylla. Om ersättningarna trappades ned stegvis
            i stället för att avslutas abrupt skulle omställningen, t.ex.
            tills det att den som avslutat sina gymnasiestudier påbörjat högskolestudier,
            fått arbete eller skrivits in i arbetsmarknadspolitiskt program,
            kunna underlättas. Exakt vilka ersättningar som bör trappas ned
            på detta sätt, och hur en nedtrappning ska formuleras bör utredas.
          </p>
          <p xml:id="i-ECVvG1rrZCMT6jgn51wygp">
            Regeringen bör utreda möjligheten att trappa ned vissa ersättningar
            inom den ekonomiska familjepolitiken i syfte att möjliggöra en
            omställning när ersättningarna upphör. Detta bör riksdagen ställa
            sig bakom och ge regeringen till känna.
          </p>
          <head xml:id="i-RSxjDkGAZTKRBRanDkpZ6r" type="h2">
            3.2 Bostadsbidraget
          </head>
          <p xml:id="i-Gfb4FNTxQrr9i1GV9TYH4E">
            Bostadsbidraget är inkomstprövat, det uppbärs av människor med
            små resurser. Det är därför ett mycket träffsäkert instrument
            för att höja inkomsterna för de som har det sämst ställt. Under
            pandemin har regeringen infört tillfälliga höjningar av bostads­bidraget
            efter påtryckningar från bl.a. Vänsterpartiet. Den nu gällande
            tillfälliga höjningen upphör vid 2021 års slut.
          </p>
          <p xml:id="i-EzSFirhmgYit9Lb6RMA5CJ">
            Vänsterpartiet vill höja det barnrelaterade bostadsbidraget med
            200 kronor per månad för ett barn, 400 kronor för två barn och
            600 kronor för tre eller fler barn. På så vis ökar inkomsterna
            för barnfamiljer med små resurser.
          </p>
          <p xml:id="i-H2cPJ1V9FhDzwPJU4QfxP5">
            Det barnrelaterade bostadsbidraget ska höjas med 200 kronor per
            månad för ett barn, 400 kronor för två barn och 600 kronor för
            tre eller fler barn. Det bör riksdagen besluta.
          </p>
          <p xml:id="i-7Xuef8DPiU1NAnX84qarmA">
            Vänsterpartiet avsätter 600 miljoner kronor mer per år än regeringen
            för att finansiera förslaget. Samtidigt minskar kommunernas kostnader
            för försörjningsstöd med 200 miljoner kronor per år. Se vår motion
            på Utgiftsområde 12 Ekonomisk trygghet för familjer och barn (2021/22:3192)
            för ytterligare information.
          </p>
          <head xml:id="i-D5ZKA1VhZ6fmM4GavEoK3P" type="h1">
            4 En jämställd föräldraförsäkring med barnen i centrum
          </head>
          <p xml:id="i-AykPuDAGtYnLmHeqQBY2sU">
            Hur föräldrar ska förmås fördela ansvar för hem och barn lika
            är en av de mest centrala jämställdhetsfrågorna. Det är väl belagt
            att det ojämna uttaget av föräldraledigheten har negativa effekter
            på kvinnors löneutveckling och anställnings- och arbetsvillkor
            samt sjukfrånvaro.
          </p>
          <p xml:id="i-LWsFU9m8AeBc8dmC1xYvYB">
            I dag tar kvinnor ut 80 procent av föräldradagarna under barnets
            två första år, och omkring 70 procent av alla föräldradagar. Detta
            vet arbetsgivarna. Därmed kan de se en ”risk” för framtida föräldraledighet
            när det gäller kvinnor i fertil ålder, vilket spelar in vid såväl
            rekrytering som lönesättning och beslut om befordran eller fortbildning.
            På motsvarande sätt räknar arbetsgivare med att män som blir föräldrar
            ska jobba på i oförändrad takt och inte vara frånvarande för att
            ta hand om sina barn. Arbetsvillkoren på manligt dominerade arbetsplatser
            är därmed inte alls anpassade till att de anställda också ska
            kunna ta föräldraansvar. Undersökningar från bl.a. Göteborgs universitet
            har också visat att många arbetsgivare är direkt negativt inställda
            till att män tar ut föräldraledighet.
          </p>
          <p xml:id="i-6G9fyCocKvY4kjGZ9ZeErA">
            Dessa förväntningar och strukturer återskapar det förlegade mönstret
            att hem och barn är kvinnors ansvar, medan mäns huvuduppgift är
            att arbeta och försörja familjen. Ska detta mönster ändras, krävs
            en radikal förändring av det faktiska uttaget av föräldraledigheten
            och det dagliga ansvaret för barn och hemarbete. De enda större
            förändringarna i fördelningen av mäns och kvinnors uttag av föräldraledighet
            som åstadkommits sedan försäkringen infördes på 1970-talet har
            skett som följd av ökad kvotering. Tillsammans med regeringen
            drev Vänsterpartiet igenom den tredje reserverade månaden i föräldraförsäkringen
            2016. En analys från Försäkringskassan visar att den har lett
            till ett mer jämställt uttag av föräldradagar. Analysen visar
            samtidigt att det är långt kvar till ett jämställt uttag och att
            ett mer styrande regelverk är nödvändigt. Informationskampanjer
            och skarpare skrivningar i diskrimineringslagstift­ningen har
            inte lett till några mätbara effekter. Inte heller har den jämställdhetsbonus
            alliansregeringen införde resulterat i någon större ökning av
            mäns uttag av föräldraledighet.
          </p>
          <p xml:id="i-YEL8qWh4ytSokML4soiqrS">
            Ett vanligt argument för att män inte kan vara föräldralediga
            är att de och deras familjer då förlorar pengar eftersom män oftast
            har högre lön. I ett kort perspektiv kan det stämma, men ser man
            på de framtida inkomsterna kan en familj göra en rejäl förlust
            om de låter traditionella normer styra sitt handlande. Dessutom
            har många anställda rätt till föräldralön genom sina kollektivavtal
            som gör att det lönar sig att dela lika.
          </p>
          <p xml:id="i-SunGqR5M23qBSZwmS2ecEr">
            Löner och andra inkomster påverkas också specifikt av hur uttaget
            av föräldra­penningen fördelas mellan män och kvinnor. Den som
            är föräldraledig får en lägre framtida lön och det gäller för
            både män och kvinnor. För kvinnor kan löneutvecklingen dessutom
            påverkas positivt om pappan ökar sitt uttag. Varje månad som pappan
            är hemma ökar den framtida lönen med 7 procent för mamman.
          </p>
          <p xml:id="i-NW29P4QnB1gkjCE1ysJYwN">
            Att kvinnor dessutom har en högre sjukfrånvaro tycks också bero
            på deras större ansvar för familj och barn. På grund av sjukfrånvaron
            sjunker kvinnors inkomster och framtida pension ytterligare.
          </p>
          <p xml:id="i-9JoVB9qgqZXKFCeqj7kYUy">
            Vänsterpartiet anser att det är dags att ta konsekvenserna av
            dessa erfarenheter och göra om föräldraförsäkringen så att den
            delas lika mellan föräldrarna, utan möjlighet att överlåta dagar.
            I de familjer som består av en förälder ska naturligtvis alla
            dagar kunna tas ut av den föräldern. En individualisering ska
            givetvis också ta hänsyn till att familjer kan se ut på olika
            sätt.
          </p>
          <p xml:id="i-3EWNFG1pvZzhDge5T1sUxr">
            Regeringen bör återkomma med förslag om en individualiserad föräldraförsäkring.
            Detta bör riksdagen som sin mening ge regeringen till känna.
          </p>
          <head xml:id="i-4BPToN9pnfXyzFRHCN2HsB" type="h2">
            4.1 Föräldraförsäkringen i familjer med fler än två föräldrar
          </head>
          <p xml:id="i-K5STSvvVFoERuKkPZX2yTU">
            Allt fler barn lever i andra familjekonstellationer än den traditionella
            kärnfamiljen. Det blir allt vanligare att samkönade par väljer
            att skaffa barn i konstellationer om två mammor och en pappa,
            två pappor och en mamma eller två av varje. Barn med fler än två
            föräldrar finns i såväl heterosexuella familjer som regnbågsfamiljer
            där föräldrarna separerat och träffat nya partners som tar föräldraansvar.
            De finns i regnbågsfamiljer där fler än två vuxna från början
            har valt att skaffa barn ihop. De finns i familjer där mor- och
            farföräldrar spelar en avgörande roll i barnets uppfostran och
            uppväxt. De finns i familjehem som har haft hand om ett barn sedan
            späda år. I dag kan endast två personer vara vårdnadshavare, vilket
            är problematiskt för framför allt barnen i dessa familjer. Vid
            eventuella separationer riskerar barn exempelvis att gå miste
            om rätten till umgänge med en eller flera av sina föräldrar.
          </p>
          <p xml:id="i-2EJ289VoL2LEiyAh9d4AYB">
            Vänsterpartiet anser att familjelagstiftningen bör moderniseras
            så att fler än två personer kan vara vårdnadshavare för ett barn.
            En sådan modernisering bör ta utgångs­punkt i barnets rätt till
            sina föräldrar. I december 2020 tillsatte regeringen en utredning
            för att se över utformningen av föräldrabalkens regler om föräldraskap
            och de familje­rättsliga reglerna (dir. 2020:132). Regeringen
            valde tyvärr att inte låta utreda frågan om att göra det möjligt
            för fler än två personer att vara vårdnadshavare åt ett barn.
            I stället nöjde den sig med att utreda förutsättningarna för ett
            barn att upprätthålla sin relation med en social förälder efter
            separation eller dödsfall, och om det i övrigt behöver vidtas
            åtgärder för att underlätta för familjer där fler än två vuxna
            tar föräldraansvar.
          </p>
          <p xml:id="i-NuUhHYsWSoeAyHYxD5gXNj">
            Det kan vara ett bra steg i rätt riktning, men Vänsterpartiet
            menar att utredningen även bör utreda att göra det möjligt för
            fler än två personer att vara vårdnadshavare åt ett barn. I vår
            motion En familjepolitik med barnet i centrum (2021/22:2611) ställer
            vi därför krav på att regeringen ska tillsätta en utredning i
            syfte att ändra reglerna i föräldrabalken (FB) så att det blir
            möjligt för ett barn att ha flera vårdnadshavare.
          </p>
          <head xml:id="i-42YAX74rBAFEG2Hm7oWjoV" type="h2">
            4.2 Deltagande under graviditeten
          </head>
          <p xml:id="i-D39LKRAX8dmXUodwBZn2Tt">
            Föräldrarnas delaktighet redan under graviditeten kan spela en
            stor roll för hur föräldraskapet utvecklas och vilket ansvar de
            tar för barnet och barnets uppfostran. En aktiv delaktighet förbättrar
            också förutsättningarna för föräldrarna att vara stöd för varandra
            i vad som kan innebära svåra och utsatta situationer. Vänsterpartiet
            anser därför att möjligheterna för föräldrarna att delta under
            vårdrelaterade besök, mödravården inkluderat, bör stärkas genom
            en lagstadgad rätt till ledighet och ersättning.
          </p>
          <p xml:id="i-RAowMsjg6A7rLotcC2YSYH">
            Regeringen bör återkomma med förslag om att införa en lagstadgad
            rätt till ledighet och ersättning för föräldrar att närvara vid
            vårdrelaterade besök. Detta bör riksdagen ställa sig bakom och
            ge regeringen till känna.
          </p>
          <head xml:id="i-KxfEqA19iFaVhknRfHB6qn" type="h2">
            4.3 Ersättningsnivåerna
          </head>
          <p xml:id="i-8UiEkv2aXYW2vMcJpQyq2A">
            Vänsterpartiet anser att ersättningsnivåerna i föräldraförsäkringen
            behöver ses över. Inkomstbortfallsprincipen är central i föräldraförsäkringen.
            Den innebär att försäkringen ska ge ersättning för förlorad arbetsinkomst.
            Även om denna princip efterlevs bättre inom föräldraförsäkringen
            än övriga delar av socialförsäkringen finns det behov av en översyn
            även inom föräldraförsäkringen.
          </p>
          <p xml:id="i-QhKmmuEDf2iRVs5N3xFQaX">
            Föräldrar som inte har arbetat i sex månader närmast före förlossningen
            och därför saknar sjukpenninggrundande inkomst (SIG) får föräldrapenning
            på grundnivå om 225 kronor per dag. De flesta av dem som får föräldrapenning
            på grundnivå är troligtvis unga och arbetslösa eller studerande
            eller har invandrat nyligen och inte hunnit etablera sig på arbetsmarknaden.
          </p>
          <head xml:id="i-7oUL6JmhdQiz78N6C29hwQ" type="h3">
            4.3.1 Se över grundnivån
          </head>
          <p xml:id="i-7zStxS5f9pQyCkvCU9R9vj">
            Ingen förälder borde behöva välja mellan att betala elräkningen
            eller köpa vinterskor till barnen, och inget barn borde behöva
            växa upp i fattigdom i Sverige. Tyvärr ser det inte ut så i dag,
            barnfattigdomen är ett stort problem i dagens Sverige. Därför
            har Vänster­partiet under den förra mandatperioden sett till att
            grundnivån i föräldraförsäkringen höjs. Föräldrar som studerar
            eller har låg inkomst har fått en höjning från 225 till 250 kronor
            om dagen. Det är en viktig omfördelande och feministisk reform
            eftersom nio av tio av de som bara har grundnivån i föräldraförsäkringen
            är kvinnor. Det handlar i praktiken om att förflytta pengar till
            en grupp kvinnor som inte har stora marginaler. Den som har föräldrapenning
            på grundnivå och tar ut den för hela månaden får nu 750 kronor
            mer i månaden. Det innebär en stor skillnad i både föräldrars
            och barns vardag.
          </p>
          <p xml:id="i-CfT6Z7gjM6A2ZSWaYJ742g">
            Den höjning som Vänsterpartiet drev igenom innebär en ersättning
            på 7 500 kronor per månad före skatt, för den som tar ut 30 dagar
            per månad. Det motsvarar ca 5 800 kronor efter skatt. Det är fortfarande
            en väldigt låg ersättningsnivå. 2013 höjdes grund­nivån från 180
            till 225 kronor per dag. I stället för att riksdagen med jämna
            mellanrum ska höja grundnivån när den upplevs ha blivit för låg
            borde den inkomstindexeras.
          </p>
          <head xml:id="i-FvCnoSnhA3CmrEmARwZRss" type="h2">
            4.4 Utredningen om en modern föräldraförsäkring
          </head>
          <p xml:id="i-9phrrBvmUmyBeNPb8vC9zY">
            I december 2017 presenterades slutbetänkande Jämställt föräldraskap
            och goda uppväxtvillkor för barn – en ny modell för föräldraförsäkringen
            (SOU 2017:101) från Utredningen om en modern föräldraförsäkring.
            Utredningen kom till efter en överenskommelse mellan Vänsterpartiet
            och regeringen.
          </p>
          <p xml:id="i-ESrmuAtMpb8aHPuP7MMR3U">
            Flera av utredningens förslag skulle utveckla föräldraförsäkringen
            i rätt riktning, och leda till ett mer jämställt och jämlikt uttag
            av föräldrapenning. Tyvärr har regeringen endast valt att gå vidare
            med ett fåtal av utredningens förslag och inte de som skulle ha
            störst effekt på familjepolitiken. Ett av förslagen som regeringen
            gick vidare med som hade lett till en mer jämställd familjepolitik
            röstades ned av M, KD, SD och C. Förslaget innebar att 90 dagar
            skulle reserveras för vardera föräldern även för föräldr­apenning
            på grundnivå. Därmed skulle regelverket föräldrapenning på grundnivå
            harmoniseras med föräldrapenning som är inkomstbaserad. Att dessa
            fyra partier röstade emot detta förslag visar tydligt på deras
            engagemang för jämställdhet.
          </p>
          <p xml:id="i-54NCLqr5oAyGdg4xvnhmi1">
            Regeringen har också lagt fram förslag om att minska antalet
            föräldradagar för barn som är födda utanför Sverige, med motiveringen
            att minska risken att utrikes födda kvinnor fastnar i hemmet och
            får svårare att etablera sig på arbetsmarknaden. Dessa förslag
            har riksdagen bifallit. Att reservera fler dagar på grundnivå
            hade fått en liknande effekt och dessutom skapat incitament för
            fäder, såväl inrikes som utrikes födda, att ta ett större ansvar
            för sina barn. Vänsterpartiet anser att föräldraförsäkringen,
            precis som övriga välfärdsförmåner, bör vara utformade så att
            de ger så jämlika förutsättningar som möjligt för de som uppfyller
            grundkraven på bosättning och inkomstprövning. Vi är också övertygade
            om att etablering på arbetsmarknaden främjas genom att skapa goda
            möjligheter och förutsättning för just etablering på arbetsmarknaden,
            inte genom att undandra olika typer av rättigheter. Att dessa
            fyra partier är mer intresserade av att utmåla nyanlända som problem
            än att stärka jämställdheten är uppenbart.
          </p>
          <head xml:id="i-4Pumz8dkjnua93rbUuobyD" type="h3">
            4.4.1 Ny modell för föräldrapenning
          </head>
          <p xml:id="i-oK5vJc2qsmoGTqQrTLGfF">
            I slutbetänkande Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101)
            föreslås en ny modell för föräldrapenningen. Modellen innebär
            att föräldrapenning med anledning av barns födelse ska lämnas
            under högst 460 dagar sammanlagt för föräldrarna, vid flerbarnsfödsel
            under ytterligare högst 170 dagar för varje barn utöver det första.
            Förmånen ska lämnas som längst till dess att barnet har fyllt
            tio år och ska fördelas enligt en särskild modell. Enligt denna
            modell är 390 föräldradagar reserverade till perioden från 60
            dagar till beräknad födelse tills barnet är 3 år gammalt. 130
            av dessa dagar är reserverade till vardera föräldern. Mellan barnets
            3-årsdag och 10-årsdag får föräldrarna förfoga över 10 föräldradagar
            per år. 3 av dem är reserverade åt vardera föräldern. Nytt är
            även att 60 dagar kan överlåtas till annan försäkrad.
          </p>
          <p xml:id="i-X7GhbEmXvHuYgHnxZ5eM4X">
            Syftet med konstruktionen är att styra uttaget av föräldradagar
            till barnens första levnadsår då behoven av omsorg är som störst,
            men också att undvika att personer som kan spara många föräldradagar,
            exempelvis på grund av höga inkomster, gör det och använder dem
            för att dryga ut sin semester i stället för att ta hand om sina
            barn. De reserverade dagarna för perioden mellan att barnet är
            3 och 10 år syftar till att kunna förlänga semestern något för
            barnfamiljer med barn i dessa åldrar, samt att underlätta vid
            skollov, läkarbesök och liknande. Denna del av utredningen är
            inspirationskällan bakom regeringens föreslagna familjevecka.
          </p>
          <p xml:id="i-VZFLmvfnKo6j8t43ALSKVf">
            Genom att bryta ut denna del av reformen underlättar man förvisso
            situationen för många låginkomsttagare, som generellt sett har
            svårare att ta ut denna typ av ledighet och styra över sina arbetstider,
            men man åtgärdar inte problemet med att föräldra­försäkringen
            används för att dryga ut semestern i en orimlig omfattning bland
            medel- och höginkomsttagare. Eftersom en arbetsgivare inte kan
            neka föräldraledighet om den anmäls i tillräckligt god tid i förväg
            kan dessa föräldradagar användas för att ta långa semestrar vilket
            kan sätta arbetsgivare i svåra situationer. Vänsterpartiet anser
            att regeringen borde ha tagit ett helhetsgrepp om föräldraförsäkringen
            med utgångspunkt i utredningen i stället för att bryta ut vissa
            delar, så som den har gjort.
          </p>
          <p xml:id="i-YB8baKABYj9ih8YuCFCZ6H">
            Vänsterpartiet anser att tanken bakom den modell som föreslås
            i betänkandet är god och att regeringen borde ha gått vidare med
            förslag baserat på den. Den exakta utform­ning med åldersgränser
            och vilket antal dagar som reserveras för vilka perioder kan diskuteras
            och justeras. Vi välkomnar också att fler dagar reserveras för
            vardera föräldern, och anser att ett ökat antal dagar bör ses
            som steg mot en individualiserad föräldraförsäkring.
          </p>
          <p xml:id="i-U2hNZz3xUKdsR7S5pWXfXS">
            Regeringen bör återkomma med förslag baserat på modellen i slutbetänkande
            Jämställt föräldraskap och goda uppväxtvillkor för barn – en ny
            modell för föräldra­försäkringen (SOU 2017:101). Detta bör riksdagen
            ställa sig bakom och ge regeringen till känna.
          </p>
          <head xml:id="i-UwHrn59mHxkxH8unDrjhxR" type="h3">
            4.4.2 Utredningens övriga förslag
          </head>
          <p xml:id="i-G5cPbatedwMfqCAFHbbwdY">
            Betänkandet innehåller ytterligare några förslag. I dag betalas
            föräldrapenning ut i 480 dagar för ett barn. I 390 av dessa dagar
            baseras ersättningen på förälderns inkomst (Sjukpenningsgrundande
            inkomst, SGI). Den som inte har någon SGI, exempelvis för att
            hen inte arbetat tillräckligt mycket, får föräldrapenning på grundnivå.
            De övriga 90 dagarna är ersättningen 180 kronor per dag. Dessa
            dagar kallas dagar på lägstanivå. Utredningen föreslår att de
            tas bort. Vänsterpartiet anser att det är ett bra förslag, eftersom
            de inte används i så stor utsträckning och de ger en väldigt låg
            ersättning. Eftersom de delvis ersätts med föräldradagar med högre
            ersättning kan förslaget leda till en förbättrad ekonomi för många
            föräldrar. Ett avskaffande av dagarna på lägstanivå bör ske som
            en del av en ändrad modell i föräldraförsäkringen enligt förslaget
            ovan.
          </p>
          <p xml:id="i-Ej3xW7QjZErYKf3JowXVvQ">
            Utredningen föreslår också utökade möjligheter för en vårdnadshavare
            att lämna dagar med föräldrapenning till en annan person. Det
            finns en god tanke bakom förslaget, men också vissa risker att
            det utnyttjas i fel syfte, något även LO varnar för. Vänsterpartiet
            anser precis som LO att förslaget kan öppna för en användning
            av föräldraförsäkringen som ett omsorgsbidrag eller omsorgscheck
            där föräldrar har möjlighet att via försäkringen betala företag
            eller privatpersoner för att ta hand om deras små barn. Vilket
            vore att frångå principerna bakom och målsättningarna i social­försäkringssystemen.
            Marknadselement hör inte hemma inom föräldraförsäkringen. Enligt
            betänkandets föreslag måste den som ska få del av ersättningen
            vara försäkrad för föräldrapenning, vilket ger ett visst skydd
            mot den utveckling som beskrivs ovan. Vänsterpartiet menar dock
            att det är viktigt att ett sådant förslag utformas för at undvika
            just en sådan utveckling.
          </p>
          <p xml:id="i-A5mZH3d1MZSaUSS791TVe2">
            Vidare förslår utredningen att den s.k. snabbbhetspremien tas
            bort. Premien lagstiftades 1986 för att familjer som skaffar ett
            andra barn inom 30 månader, eller blir gravid inom 1 år och 9
            månader efter en förlossning, inte ska lida ekonomiskt om föräldrarna
            behöver jobba deltid. Regeln innebär att föräldrarnas SGI är skyddad
            under denna period. Eftersom regeln innehåller en tidsgräns har
            den lett till en viss styrning mot att skaffa barn med just detta
            intervall, enligt flera studier. Vänsterpartiet anser att det
            är bra att regeln ses över, men att perioden skulle kunna förlängas
            i stället för att ta bort regeln helt.
          </p>
          <p xml:id="i-F7Z1XhCBmdYzPM1yAa8BPP">
            Vänsterpartiet anser också att de försäkrades SGI bör skyddas
            i större utsträckning än i dag. Flera av problemen med föräldraförsäkringen
            för studenter och företagare hänger samman med utformningen av
            den sjukpenninggrundande inkomsten. Detta konstateras bl.a. i
            slutbetänkande Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101).
            Vänsterpartiet anser att regeringen bör utreda hur skyddet för
            den sjukpenninggrundande inkomsten kan stärkas och hur den kan
            anpassas bättre för studenter och företagare.
          </p>
          <p xml:id="i-W9aptQcnbec1BYuXHpHEsr">
            Regeringen bör utreda hur skyddet för den sjukpenninggrundande
            inkomsten kan stärkas och hur den kan anpassas bättre för studenter
            och företagare. Detta bör riksdagen ställa sig bakom och ge regeringen
            till känna.
          </p>
          <head xml:id="i-2fPjea2LPaWskRnxLmwht7" type="h1">
            5 Omvårdnadsbidraget
          </head>
          <p xml:id="i-8v3YdRTJ6bgCW6oT7Ye1Xq">
            Den 1 januari 2019 började nya regler om stöd till personer med
            funktionsnedsättning att gälla. De nya reglerna innebär att två
            nya förmåner inom socialförsäkringen ersatte förmånerna vårdbidrag
            och handikappersättning, som skulle fasas ut. De två nya förmånerna
            kallas omvårdnadsbidrag och merkostnadsersättning.
          </p>
          <p xml:id="i-CWxqhqcLnaJMtjoEgrTV1h">
            Vänsterpartiet röstade emot förslaget och yrkade på att regeringen
            skulle återkomma med ett förslag som tar hänsyn till hjälpbehov
            och som garanterar ersättning till fler människor med funktionsnedsättning.
            Vi ville också att regeringen skulle återkomma med ett förslag
            där konsekvenserna av att införa ett omvårdnadsbidrag analyserats
            ytterligare, framför allt för gruppen ensamstående kvinnor (mot.
            2017/18:4089). Vi ansåg då att syftet med förslagen var bra, men
            att flera av förslagen riskerade att få motsatt effekt. Vänsterpartiet
            delade regeringens problembild, att regelverket är otydligt och
            att det fanns brister i förutsägbarheten i besluten. Vi ansåg
            dock inte att regeringens förslag skulle åtgärda dessa problem.
          </p>
          <p xml:id="i-RfZL1viX6XVYzKKMYyL6ut">
            Sedan reformen infördes har det kommit åtskilliga uppgifter om
            hur reformen fått olyckliga effekter. En granskning som SVT gjorde
            i oktober 2020 visade att drygt 7 800 föräldrar till barn som
            har funktionsnedsättningar hade fått sänkta eller indragna bidrag
            efter reformen. Därmed hade över hälften, 55 procent, fått bidraget
            sänkt eller helt indraget. Granskningen bygger på uppgifter som
            Försäkringskassan har tagit fram för SVT:s räkning.
          </p>
          <p xml:id="i-UwwQtEugdUJvwJAnsJUgVi">
            Inspektionen för socialförsäkringen (ISF) har granskat reformen
            i rapporten Införandet av omvårdnadsbidrag och merkostnadsersättning
            (2020:5), som publicerades i maj 2020. Granskningen visar bl.a.
            att införandet av de nya förmånerna och utfas­ningen av de gamla
            förmånerna har lett till allvarliga konsekvenser för många enskilda
            personer och för familjer med barn som har en funktionsnedsättning.
            Handläggnings­tiderna för de nya förmånerna har gradvis vuxit
            och blivit långa. Övergångsbestäm­melserna har bidragit till långa
            handläggningstider och glapp i utbetalningar mellan förmånerna.
            I dag uppgår handläggningstiderna till omkring 8 månader, trots
            att regeringen genom Försäkringskassans regleringsbrev försökt
            få myndigheten att korta ned dem. Det är uppenbart att regeringens
            agerande är otillräckligt.
          </p>
          <p xml:id="i-Wr6EaQbBxcCWT1N72r2uLs">
            Regeringen bör skyndsamt återkomma med ytterligare åtgärder för
            att förkorta handläggningstiderna för omvårdnadsbidraget och merkostnadsersättningen.
            Detta bör riksdagen ställa sig bakom och ge regeringen till känna.
          </p>
          <p xml:id="i-Sio11sFvferbrbY9eH3PWc">
            Den 12 november 2020 fick ISF i uppdrag av regeringen att analysera
            utfallet av reformen. Uppdraget ska slutredovisas senast den 30
            november 2021 när det gäller omvårdnadsbidrag och 30 september
            2022 när det gäller merkostnadsersättning. En delrapport som bygger
            på 34 granskade ärenden presenterades i februari 2021. Rapporten
            visar bl.a. att det kan vara svårare att komma upp till de högre
            ersättnings­nivåerna inom omvårdnadsbidraget jämfört med inom
            vårdbidraget. ISF menar att detta kan bero på brister och otydligheter
            i förarbetena, och konstaterar även att Försäkrings­kassan varierar
            mellan vissa omvårdnadsbidragsärenden i hur de bedömer de fyra
            olika ersättningsnivåerna. Inspektionen menar att också att flera
            av bristerna som nu uppmärksammas förutsågs av flera remissinstanser.
            ISF konstaterar dessutom att det enligt förarbetena är lagstiftarens
            intentioner att Försäkringskassans handläggning av omvårdnadsbidrag
            ska luta sig mot tidigare praxis som fanns inom vårdbidraget,
            men att det inte verkar ha blivit så.
          </p>
          <p xml:id="i-K2pkDAE7hWMkd3ggJ1bHYS">
            I rapporten kritiserar ISF Försäkringskassans syn på föräldrarnas
            ansvar, vilken leder till lägre eller utebliven ersättning för
            många föräldrar. ISF har också i tidigare rapporter framfört att
            det behöver tydliggöras vad som kan anses ingå i det normala föräldraansvaret.
            Vänsterpartiet delar denna kritik och menar att regeringen bör
            åtgärda problemet.
          </p>
          <p xml:id="i-DGGygJRRtxuhgzakC1QvZ8">
            Regeringen bör återkomma med förslag om ett förtydligande av
            synen på föräldraansvaret enligt lagstiftarens intentioner. Detta
            bör riksdagen ställa sig bakom och ge regeringen till känna.
          </p>
          <p xml:id="i-N95aNzmQ6KFD5j1wkeF1ZC">
            Vänsterpartiets kritik mot reformen, som vi framförde när förslaget
            lades fram och röstades igenom i riksdagen, står fast. Den får
            också stöd från de granskningar som genomförts. Det är bra att
            ISF har fått i uppdrag att granska reformen, men under tiden granskningen
            sker och förslag på ändringar bereds kommer ännu fler människor
            drabbas. Vänsterpartiet anser att regeringen bör agera för att
            säkerställa att ingen drabbas under perioden frågan granskas och
            bereds.
          </p>
          <p xml:id="i-RvQgJpRirqMNcq2GGPtwod">
            Regeringen bör återkomma med förslag om att säkerställa kompensation
            för de som drabbats och riskerar drabbas av bristerna i införandet
            av omvårdnadsbidraget. Detta bör riksdagen ställa sig bakom och
            ge regeringen till känna.
          </p>
        </div>
        <div xml:id="i-YN8XaTa2kjeDWSY8jzq7fn" type="motSignatures">
          <list xml:id="i-9qYf5CZuG9GYFTiUn2Nh1m">
            <item xml:id="i-FX888ivMnSpQSazg2GyBM3">
              Ida Gabrielsson (V)
            </item>
            <item xml:id="i-UhL9KRWjphXjH19gUkisqc">
              Momodou Malcolm Jallow (V)
            </item>
            <item xml:id="i-H2wn6Ez72wbpiHDxQvxLyC">
              Maj Karlsson (V)
            </item>
            <item xml:id="i-62FXdXrhKeaii3cwUtPsG5">
              Daniel Riazat (V)
            </item>
            <item xml:id="i-2cqweJkhijSSXQrXfW4fmk">
              Karin Rågsjö (V)
            </item>
            <item xml:id="i-12NDQj4SYDxwJHzRhQq9RU">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
