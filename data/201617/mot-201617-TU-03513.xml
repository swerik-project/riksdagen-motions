<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-TU-03513">
  <teiHeader>
    <fileDesc>
      <titleStmt>
        <title>med anledning av prop. 2016/17:21 Infrastruktur för framtiden - innovativa lösningar för stärkt konkurrenskraft och hållbar utveckling</title>
        <author corresp="i-AFto3gTmjTfTgomtq31hLZ">av Jessica Rosencrantz m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3513 av Jessica Rosencrantz m.fl. (M)</title>
          <idno type="rdwebb">H4023513</idno>
          <rs type="number">3513</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H4023513/text</ref>
          <ref type="dokument_url_html">http://data.riksdagen.se/dokument/H4023513</ref>
          <ref type="dokumentstatus_url_xml">http://data.riksdagen.se/dokumentstatus/H4023513</ref>
          <ref type="docx">http://data.riksdagen.se/fil/F3BF9C6D-F74C-499A-B86C-0C531DF85B52</ref>
          <ref type="pdf">http://data.riksdagen.se/fil/1467F02D-482D-42C4-A1AB-B9DE273F8227</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-AFto3gTmjTfTgomtq31hLZ</idno>
            <name>Jessica Rosencrantz</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Kc3AcmXkcmGKhXRxHt6DUP</idno>
            <name>Edward Riedl</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-WwZzVPGhpXnyH5jyp86JB7</idno>
            <name>Boriana Åberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KGa34znP4SNkFTbwiVao8N</idno>
            <name>Erik Ottoson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-8MWE6Yg7HthJTxhi9xb6nb" type="basedOn"/>
        <correspContext corresp="i-8MWE6Yg7HthJTxhi9xb6nb">
          <ref>Proposition 2016/17:21</ref>
        </correspContext>
        <correspAction xml:id="i-D1Hjosv4ULxmz6GacMd3LR" type="signed"/>
        <correspContext corresp="i-D1Hjosv4ULxmz6GacMd3LR">
          <note type="signatory" corresp="i-AFto3gTmjTfTgomtq31hLZ"/>
          <note type="signatory" corresp="i-Kc3AcmXkcmGKhXRxHt6DUP"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-WwZzVPGhpXnyH5jyp86JB7"/>
          <note type="signatory" corresp="i-KGa34znP4SNkFTbwiVao8N"/>
        </correspContext>
        <correspAction xml:id="i-2eWZrUbcU9uKtRTVu9dviX" type="submitted">
          <date when="2016-10-26"/>
          <time when="16:28:31"/>
        </correspAction>
        <correspAction xml:id="i-V5amx2uLxc7iTjmXVQZDsE" type="dismissed">
          <date when="2016-11-08"/>
        </correspAction>
        <correspAction xml:id="i-B2kAacmMP1RmU3ZDkfyXru" type="reviewed">
          <date when="2016-11-08"/>
          <time when="13:56:00"/>
        </correspAction>
        <correspAction xml:id="i-91g5BgjCxmgUSsVzJhejky" type="referred">
          <date when="2016-11-09"/>
        </correspAction>
        <correspAction xml:id="i-9N5CCryNoki19w2b8wewDD" type="assigned">
          <date when="2018-05-18"/>
          <time when="16:20:43"/>
        </correspAction>
        <correspContext corresp="i-9N5CCryNoki19w2b8wewDD">
          <ref type="assignedTo">Trafikutskottet</ref>
        </correspContext>
        <correspAction xml:id="i-W2jjJALCc2s19Cn2Cy7BiZ" type="behandlas_i"/>
        <correspContext corresp="i-W2jjJALCc2s19Cn2Cy7BiZ">
          <ref type="uppgift">2016/17:TU12</ref>
          <ref type="ref_dok_id">H401TU12</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU12</ref>
          <ref type="ref_dok_titel">Fossiloberoende transporter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Ucx3C6jz55NHuwgLePmH5" type="behandlas_i"/>
        <correspContext corresp="i-Ucx3C6jz55NHuwgLePmH5">
          <ref type="uppgift">2016/17:TU4</ref>
          <ref type="ref_dok_id">H401TU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU4</ref>
          <ref type="ref_dok_titel">Infrastruktur för framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:3513 av Jessica Rosencrantz m.fl.
          (M) med anledning av prop. 2016/17:21 Infrastruktur för framtiden
          – innovativa lösningar för stärkt konkurrenskraft och hållbar
          utveckling
        </div>
      </div>
      <div type="motBody">
        <div type="motSummary">
          <head xml:id="i-BK93rtsxkvWXZF5yTUofaU">
            Sammanfattning
          </head>
          <p xml:id="i-E5cWrj4jCvQrMkgrYgP4nK">
            En av de bärande delarna i Moderaternas plan för ett starkare
            Sverige handlar om hur vi skapar förutsättningar för tillväxt
            i hela Sverige. I dag går det bra för svensk ekonomi, men det
            går inte bra för alla i Sverige. Sverige står inför ett stort
            samhällsproblem med ett växande utanförskap som uppgår till motsvarande
            uppemot 1 miljon människor. Detta sker samtidigt som Sveriges
            konkurrenskraft och förmåga att skapa nya jobb utmanas av en ökad
            internationell konkurrens samt den tilltagande digitaliseringen.
            Sverige är på väg åt fel håll.
          </p>
          <p xml:id="i-YYRLPb8JCw2choD1h7Nd59">
            Företagsamhet är grunden för vårt välstånd och det som driver
            samhället framåt. Jobb kommer inte av sig själva. De skapas när
            det går att anställa till rimliga villkor och skatterna inte är
            för höga. Men för att skapa jobb krävs dessutom att man kan bygga,
            bo, resa, transportera och ha en tryggad energiförsörjning i hela
            landet. I detta är en väl fungerande transportinfrastruktur en
            central utgångspunkt. Sverige behöver en regering som ser vikten
            av samtliga trafikslag och hur de tillsammans och var för sig
            bidrar till jobb och tillväxt. Svensk konkurrenskraft är beroende
            av ett transportsystem som människor och företag kan lita på.
          </p>
          <p xml:id="i-EJ8Ma3DRUNRUcjRzgBpfjw">
            Moderaterna satsar på att ta hand om och bygga ut den järnväg
            och det vägnät vi har. Vi måste först och främst vårda det system
            vi har men också bygga ut ny kapacitet där det finns brister i
            dag. Vår ekonomiska ram för planperioden uppgår till 628,5 miljarder
            kronor, vilket är 6 miljarder kronor mer än regeringens. Av dessa
            går 333,5 miljarder kronor till utveckling, 125 miljarder kronor
            till järnvägsunderhåll och 170 miljarder kronor till vägunderhåll.
            Därmed satsar vi en halv miljard kronor mer än regeringen på vägunderhåll
            varje år under planperioden 2018–2029.
          </p>
          <p xml:id="i-2VP6wchiBVNXEkZW7yVLEi">
            Regeringen har presenterat en infrastrukturproposition som tyvärr
            är märkbart tom på konkret innehåll och färdriktning. Den saknar
            svar på ett stort antal frågor av avgörande karaktär när det gäller
            utvecklingen av vår transportinfrastruktur. Särskilt tydligt är
            det att regeringen saknar både tidsplan och finansiering för utbyggnaden
            av den höghastighetsjärnväg man säger sig vilja bygga men även
            att regeringen aktivt väljer att prioritera ned underhållet av
            Sveriges vägnät.
          </p>
        </div>
        <div xml:id="i-CX8TsQiTmqoBhAQxL8SRNf" type="TOC">
          <head xml:id="i-FdCJ2biyzBSBymGzKjVRrw">
            Innehållsförteckning
          </head>
        </div>
        <div type="motProposal" subtype="förslag">
          <head xml:id="i-Du3ab86kLk5yWajQLzuDj">
            Förslag till riksdagsbeslut
          </head>
          <list style="ol">
            <item xml:id="i-Ls2ih6i7uzzqtkmuvSQh8E">
              Riksdagen avslår regeringens förslag till statlig planeringsram
              på 622,5 miljarder kronor för transportinfrastruktur för perioden
              2018–2029 och tillkännager detta för regeringen.
            </item>
            <item xml:id="i-DTMuzqB3oQr2PiXhrtgttP">
              Riksdagen beslutar att den totala statliga planeringsramen för
              perioden i stället ska uppgå till 628,5 miljarder kronor.
            </item>
            <item xml:id="i-F8VFMk9ffTRkfr99fLSQBg">
              Riksdagen avslår regeringens förslag om att 164 miljarder kronor
              av den ekonomiska ramen ska användas till vidmakthållande av statliga
              vägar inklusive bärighet, tjälsäkring och reinvesteringar av vägar
              samt till statlig medfinansiering av enskilda vägar.
            </item>
            <item xml:id="i-LFMs7N21ECXH5poeXDDx6W">
              Riksdagen beslutar att 170 miljarder kronor av den ekonomiska
              ramen ska användas till vidmakthållande av statliga vägar inklusive
              bärighet, tjälsäkring och reinvesteringar av vägar samt till statlig
              medfinansiering av enskilda vägar.
            </item>
            <item xml:id="i-QfvLsfnYtZxbSwprtjxSAw">
              Riksdagen ställer sig bakom det som anförs i motionen om att
              arbeta för att utveckla de samhällsekonomiska kalkylmodellerna
              vad gäller infrastrukturinvesteringar och tillkännager detta för
              regeringen.
            </item>
            <item xml:id="i-719rMq6eEZGprQZM8hLypG">
              Riksdagen ställer sig bakom det som anförs i motionen om att
              Trafikverket vid beslut om investeringar och upphandlingar i väg
              och järnväg ska göra en bred analys av vilken metod som ger störst
              effektivitet, nytta och produktivitet och tillkännager detta för
              regeringen.
            </item>
            <item xml:id="i-EypqYCb1jFcDzdJfNfWp9c">
              Riksdagen ställer sig bakom det som anförs i motionen om att
              ge Trafikverket i uppdrag att peka ut ett antal infrastrukturprojekt
              som lämpar sig för alternativa finansieringslösningar och tillkännager
              detta för regeringen.
            </item>
            <item xml:id="i-EVajCuF81cKFNpG4Q71AQY">
              Riksdagen ställer sig bakom det som anförs i motionen om att
              lagstiftningen om effektivare planering av vägar och järnvägar
              bör utvärderas i syfte att öka investeringars effektivitet och
              produktivitet och tillkännager detta för regeringen.
            </item>
            <item xml:id="i-QkwPMVrrhfcXBrZp8Uf1Hs">
              Riksdagen ställer sig bakom det som anförs i motionen om att
              genomföra redan fattade beslut om vägprojekt och tillkännager
              detta för regeringen.
            </item>
            <item xml:id="i-MA6gubcdP16k4jHqhnWgNb">
              Riksdagen ställer sig bakom det som anförs i motionen om vägunderhåll
              och tillkännager detta för regeringen.
            </item>
            <item xml:id="i-XZzXhKo668hWg5PFtvdx4X">
              Riksdagen ställer sig bakom det som anförs i motionen om järnvägsunderhåll
              och tillkännager detta för regeringen.
            </item>
            <item xml:id="i-EbtWtFDnJo8TyQRs2Fpznp">
              Riksdagen ställer sig bakom det som anförs i motionen om kapacitetsbrister
              på järnvägen och tillkännager detta för regeringen.
            </item>
            <item xml:id="i-B6r8qzZyFR665f9kUMisau">
              Riksdagen ställer sig bakom det som anförs i motionen om att
              värna de regionala flygplatserna och deras fortlevnad och tillkännager
              detta för regeringen.
            </item>
            <item xml:id="i-VWKFKKWBzcLBHmVhWDrg1c">
              Riksdagen ställer sig bakom det som anförs i motionen om Sverigeförhandlingen
              och tillkännager detta för regeringen.
            </item>
            <item xml:id="i-X2mPE3DttpMogJo9ykirYQ">
              Riksdagen ställer sig bakom det som anförs i motionen om sjöfartens
              behov och tillkännager detta för regeringen.
            </item>
            <item xml:id="i-EGmw5yeZE5Aso4Qn8KyGGw">
              Riksdagen ställer sig bakom det som anförs i motionen om trafiksäkerhet
              i samband med åtgärdsplaneringen och tillkännager detta för regeringen.
            </item>
            <item xml:id="i-FimtmbeCxqrgXpucZPh29o">
              Riksdagen ställer sig bakom det som anförs i motionen om elvägar
              i samband med åtgärdsplaneringen och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-H56REKDPp2qicjqFFUzoFp" type="h3">
            Övergripande utgångspunkter
          </head>
          <head xml:id="i-MmC3H9SwuiKUYKgdPDFhWy" type="h3">
            Regeringens transportpolitik försvagar Sverige
          </head>
          <head xml:id="i-DPA5L8XzUJHLMd292tMcvE" type="h3">
            Samhällsekonomiskt effektiva och kloka investeringar
          </head>
          <p xml:id="i-3HgjaqEb5FLffcttNmMw4x">
            ─ Transportpolitiskt råd
          </p>
          <p xml:id="i-Ab2GxqvCD3P9qEJCS9qpFd">
            ─ Finansieringsprinciper
          </p>
          <head xml:id="i-AdF9Ddm6XdMKZbnmKP7rJx" type="h3">
            Vägnätets betydelse för jobb och tillväxt i hela Sverige
          </head>
          <p xml:id="i-89tGLRHXpBCmkoCcmt1Zmz">
            ─ Vägunderhåll för fungerande vägtransporter
          </p>
          <p xml:id="i-CktA9wkTHZ2Fg6yQ3ZMqCP">
            ─ Effektivare vägtransporter med tyngre lastbilar
          </p>
          <p xml:id="i-X5hV6r97SUo3dzVbiSdVAg">
            ─ Ompröva inte redan fattade beslut om vägprojekt
          </p>
          <p xml:id="i-HfF2MCQ8rrJmjNLcp2StLU">
            ─ Trafiksäkerhet
          </p>
          <head xml:id="i-5ciwqGiueacD8sWxe8itM6" type="h3">
            Järnvägens betydelse för person- och godstransporter i hela Sverige
          </head>
          <p xml:id="i-F9VMdBHANz6D9y1xXn5tDK">
            ─ Järnvägsunderhåll för fungerande järnvägstransporter
          </p>
          <p xml:id="i-6D9yfLFhmU8qtspNQrvgcB">
            ─ En kostnadseffektiv utbyggnad av svensk järnväg
          </p>
          <p xml:id="i-6DZa4eJiantN3sP3hCAWGx">
            ─ Längre och tyngre tåg
          </p>
          <p xml:id="i-SuWnRDAg5oLWhjKTNPWcqT">
            ─ ERTMS
          </p>
          <p xml:id="i-HsybHBrRXEWRJRo1jp8eMR">
            ─ Större kapacitetsbrister på järnvägen
          </p>
          <head xml:id="i-Mhiw6zbNHNYZrw3cDn13Tr" type="h3">
            Vägen till ett mer hållbart transportsystem
          </head>
          <p xml:id="i-NTud3gDJ3Gn8vVyUUKG6M5">
            ─ Ett hållbart transportsystem
          </p>
          <p xml:id="i-AdM5eeRP2G1i75Ev3Bkpzp">
            ─ En attraktiv kollektivtrafik
          </p>
          <head xml:id="i-X9AywWDHfCL3FA2pYr5yGk" type="h3">
            Framtidens transporter
          </head>
          <p xml:id="i-RxEed64nnj2YMA7T7U4tPM">
            ─ Automatisering och digitalisering i framtidens transportsystem
          </p>
          <p xml:id="i-XXuWpJexgh8fmsjeSCrjTn">
            ─ Elektrifiering av vägnätet
          </p>
          <head xml:id="i-QPKnMGYTMJQpTVS4cqrgzL" type="h3">
            Luftfart
          </head>
          <p xml:id="i-S7E6qSNV4KQVgLs74GY6YG">
            ─ Arlandas vikt som Sveriges största flygplats
          </p>
          <p xml:id="i-5eQTa77ytBCcuVT3mycewh">
            ─ Bromma flygplats som nav för inrikesflyget
          </p>
          <p xml:id="i-DiS2SMpLj1BAGvLigk8W1T">
            ─ Regionala flygplatsers betydelse för en god tillgänglighet
          </p>
          <p xml:id="i-Rs4RbpHyxgK1p9LHfFUjzt">
            ─ Drönare
          </p>
          <head xml:id="i-TRKhekVwCfx6zCEyPucjNr" type="h3">
            Sjöfart
          </head>
          <p xml:id="i-DabX8FHTiTFpXEaCottrNF">
            ─ Sjöfartens centrala roll i transportsystemet
          </p>
          <p xml:id="i-AXEhYJZqtqefaXTE96BSPT">
            ─ Göteborgs hamn
          </p>
          <p xml:id="i-AKxmyQa6c9yrpEyaiy6BAR">
            ─ Luleå hamn
          </p>
          <head xml:id="i-KWwR1qQuonxokX9Ktxszox" type="h3">
            Cykel
          </head>
          <head xml:id="i-DWWk3svBSKX75AcbqyrV6V" type="h3">
            Sverigeförhandlingen
          </head>
          <p xml:id="i-Bzu7MnejokRA65jW3j3oAd">
            ─ Storstadspaketen
          </p>
          <p xml:id="i-6jTHDBu2fL3KLt92BJ9eBL">
            ─ Cykel
          </p>
          <p xml:id="i-FQUdLChf96GF7Nv9mTfzxJ">
            ─ Östlig förbindelse
          </p>
          <p xml:id="i-PTm37NsC2Ndmoy6LUB34UW">
            ─ Järnvägen i norr
          </p>
          <p xml:id="i-P1dkd2imYtShWQE4Yovv5R">
            ─ Ny fast förbindelse Helsingborg–Helsingör
          </p>
          <head xml:id="i-SEJfBPHqJVTKU5kimYWs2A" type="h3">
            Gränsöverskridande trafik och internationellt samarbete
          </head>
          <head xml:id="i-TzEgxH5zSxSnTX2UY6K7Hc" type="h1">
            Övergripande utgångspunkter
          </head>
          <p xml:id="i-SRVeBn6p8jdxX9UNb2Fhjp">
            Sverige är EU:s till ytan tredje största land och det land som
            har längst avstånd mellan landsändarna. För att bibehålla och
            fortsätta utveckla ett konkurrenskraftigt Sverige krävs en fungerande
            infrastruktur. Det är viktigt för att företag ska kunna frakta
            sina varor, för att människor enkelt ska resa till och från och
            inom Sverige och för att det enkelt ska gå att pendla till arbetet.
            En fungerande infrastruktur är hela Sveriges blodomlopp som binder
            samman landet. Därför är det avgörande att vi vårdar den infrastruktur
            vi har samtidigt som nya satsningar görs för att stärka transportsystemet.
          </p>
          <p xml:id="i-GAixHLFLFMzdy91yfH3nfF">
            I arbetet för att nå en hållbar utveckling av vårt samhälle spelar
            infrastruktur en viktig roll. Genom att satsa på klimat- och miljösmarta
            lösningar kan vi utveckla Sverige och behålla vår konkurrenskraft
            på ett hållbart sätt. Alliansen tror inte på att ställa olika
            transportslag mot varandra, vi behöver både flyg, järnväg, väg,
            sjöfart och inte minst i våra städer även cykel för att människor
            ska kunna arbetspendla och resa, för att företag ska kunna ta
            emot och skicka sina varor och för att sammanlänka hela Sverige.
            Alliansen tror i stället på att nyttja varje transportslag så
            effektivt som möjligt och ligga i framkant vad gäller morgondagens
            lösningar för att våra transportslag ska vara så klimatsmarta
            som möjligt.
          </p>
          <p xml:id="i-5c5pbBt5qeXwvxJpN9Z1BR">
            Trafikverket återkommer med en åtgärdsplanering under 2017 och
            regeringen med en skrivelse över åtgärdsplaneringen under våren
            2018. Vi kommer att återkomma med ett svar på regeringens skrivelse
            över Trafikverkets åtgärdsplanering. I denna kommer vi redovisa
            våra prioriteringar i sin helhet.
          </p>
          <head xml:id="i-SpDy4vYHaLgZf3pZcLguYg" type="h2">
            Regeringens transportpolitik försvagar Sverige
          </head>
          <p xml:id="i-548Z8hxxicTbDFCbsKxnVs">
            Regeringens transportpolitik urholkar svensk konkurrenskraft
            och slår mot jobb och tillväxt i hela landet. Utgångspunkten är
            att höja skatter och fördyra för transporter, vilket slår hårt
            mot människor och företag som många gånger saknar alternativ.
            Det kommer i förlängningen att försvaga svensk tillväxt och försämra
            förutsättningarna för ett land som redan har bland Europas längsta
            avstånd och långt till marknaderna i Europa.
          </p>
          <head xml:id="i-Xn7398Emz14V8r5uuek2jP" type="h3">
            Kilometerskatt för lastbilar
          </head>
          <p xml:id="i-2P14SMn5CBKu4uFQu6N5KC">
            Sverige är beroende av konkurrenskraftiga transporter. Vi säger
            därmed nej till att införa en kilometerskatt för lastbilar. Det
            vore en ren straffskatt på avstånd och skulle slå hårt mot jobb,
            företagande och tillväxt i hela landet. Vår skogs- och basindustri
            skulle drabbas av ökade transportkostnader och Sverige skulle
            få svårare att hävda sig i en allt tuffare global konkurrens med
            de långa avstånd vi dessutom har. Järnvägen kommer aldrig att
            kunna dras till varenda ort, företag eller butik och att införa
            en straffskatt som slår hårdast mot de som saknar alternativ är
            ett skadligt sätt att bedriva transportpolitik på.
          </p>
          <p xml:id="i-EdSJUkcV5cMc7ueCTUJ85W">
            Vi vet ännu inte hur den exakta utformningen av skatten kommer
            att se ut. Inledningsvis diskuterades en nivå på 14 kronor per
            mil och i Socialdemokraternas infrastrukturmotion från 2012 uppges
            att införandet av en kilometerskatt för tunga lastbilar skulle
            ge 4 miljarder kronor per år. Nu vet vi att utredaren även studerat
            en nivå på hela 26 kronor per mil. Så kraftigt höjda transportkostnader
            skulle innebära ett dråpslag mot svensk industri men skulle också
            i förlängningen övervältras på konsumenterna i form av höjda priser
            på varor och exempelvis livsmedel, särskilt på landsbygden.
          </p>
          <p xml:id="i-BZcAYt6KBPYenXe6sroFop">
            Kilometerskatten slår mot en hårt ansatt åkerinäring som redan
            i dag har svårt att konkurrera med omvärlden och mot 63 000 lastbilschaufförer
            som är ett av vårt lands vanligaste yrken.
          </p>
          <p xml:id="i-Wf3ncAySvHW4KLjZeVpTHz">
            Nationell flygskatt
          </p>
          <p xml:id="i-FJfjozpNWQ2uRDZnQ7BUUB">
            Flyget är ett hittills oslagbart transportmedel när det kommer
            till att transportera människor längre sträckor på kort tid. Ur
            ett infrastrukturellt kostnadsperspektiv är det även ett effektivt
            transportmedel då flyget inte behöver några anlagda vägar eller
            järnvägar för att kunna ta sig fram.
          </p>
          <p xml:id="i-4DmYoCU3utGkJK9pEDCTSp">
            I ljuset av att Sverige är det land i Europa som har längst mellan
            landsändarna och är relativt glesbefolkat, är vikten av goda flygförbindelser
            än mer betydelsefull. Därför tror vi inte på straffskatter på
            avstånd i form av den av regeringen aviserade nationella flygskatten.
            Det är en skatt på mobilitet som skulle skada Sveriges konkurrenskraft
            och försämra tillgängligheten i vårt land. Både Danmark och Holland
            införde för att därefter avskaffa en nationell flygskatt eftersom
            de samhällsekonomiska konsekvenserna var mycket negativa.
          </p>
          <p xml:id="i-Kschautv458UtqJ1PcZRrn">
            I oktober 2016 fattade den internationella luftfartsorganisationen
            ICAO beslut om ett globalt klimatstyrmedel för det internationella
            flyget. Vi välkomnar beslutet då det enda sättet att verkligen
            kunna hantera klimatutmaningen är genom ökat samarbete och internationella
            avtal. Beslutet innebär att det internationella flyget från och
            med 2020 kommer att bidra till Parisavtalets mål om minskade utsläpp.
            När vi nu nått en överenskommelse om ett internationellt system
            så förutsätter vi att regeringen omprövar sitt beslut att införa
            en nationell flygskatt. Globala utmaningar kräver globala lösningar,
            inte nationella särregler.
          </p>
          <p xml:id="i-UTeTuB4DeTvBx8sWJDYim1">
            Höjd bensin- och dieselskatt
          </p>
          <p xml:id="i-Euu8LZq95qfP1iUDUU93ws">
            Regeringen har utöver vanlig indexering infört en årlig uppräkning
            av bensin- och dieselskattesatserna. Denna överindexering och
            skattehöjning kommer över ett par år att driva upp bensinskatten.
            Alla de som är beroende av bilen för jobb och försörjning ska
            inte straffas för att de bor utanför storstäderna eller långt
            ifrån en tågstation. Sverige behöver en ansvarsfull och verklighetsförankrad
            transportpolitik som inte ensidigt baserar sig på jobb- och tillväxthämmande
            skattehöjningar.
          </p>
          <p xml:id="i-Y6dVzB13Aw8wie47xKkvot">
            Regeringen bedriver en vägfientlig politik
          </p>
          <p xml:id="i-81N1XTZWJUSJg4NTtapWEp">
            Det är tydligt att den nuvarande regeringen nedprioriterar det
            svenska vägnätet och att Miljöpartiet tillåtits få ett alltför
            stort inflytande. I infrastrukturpropositionen anslår regeringen
            164 miljarder kronor till vägunderhåll, vilket inte är en tillräcklig
            nivå. Detta trots att Trafikverket betonat att vi riskerar att
            bygga upp en underhållsskuld på vägsidan om vi inte hanterar underhållet
            på rätt sätt. Trafikverkets generaldirektör Lena Erixon kommenterade
            detta till Aftonbladet den 11 oktober med ”det här motsvarar inte
            vad vi sa” samtidigt som hennes bedömning är att viss del av vägnätet
            därmed kommer att släpa efter och tappa i funktion. Lena Erixon
            förklarade även att följden blir att mer lågtrafikerade vägar
            kommer få sänkt standard.
          </p>
          <p xml:id="i-AoqWJ4i6SXtoMF25EUKdjs">
            I vårändringsbudgeten för 2016 valde regeringen att minska vägunderhållet
            med en halv miljard kronor för det innevarande året. Det är en
            kraftig nedskärning som får konsekvenser i samtliga regioner,
            vilket Trafikverket har bekräftat. Trafikverket har även bekräftat
            att regeringens nedskärning leder till att vägnätets underhåll
            blir än mer eftersatt. De delar som främst påverkas är det lågtrafikerade
            landsbygdsvägnätet, som ligger längre ned i Trafikverkets prioritering.
            Samtidigt innebär det att slaget är som hårdast mot de delar av
            landet där mycket talar för att bilen kan vara det enda alternativet
            för att transportera sig.
          </p>
          <p xml:id="i-YPTNVmk51gZTPfPBvdqDXa">
            Ytterligare ett exempel på att regeringen inte klarar av att
            hantera vägfrågor, och möjligen de mest publika, är när man 2014
            valde att stoppa bygget av Förbifart Stockholm. Alliansen och
            Moderaterna motsatte sig detta starkt, vilket senare ledde till
            att en riksdagsmajoritet tvingade regeringen att återuppta byggandet.
            Kostnaden för att regeringen försenade bygget av förbifarten uppgick
            totalt till 170 miljoner kronor av skattebetalarnas pengar. Regeringen
            agerade ansvarslöst i frågan då man vid ett tidigt stadium visste
            med sig att man hade en majoritet av riksdagen emot sig i den
            här frågan men ändå tog beslutet att stoppa bygget. Agerandet
            ledde till att Moderaterna KU-anmälde infrastrukturminister Anna
            Johansson som sedermera blev prickad av riksdagens konstitutionsutskott.
          </p>
          <p xml:id="i-G1fAMpQaWxx73XpZ5QDQm4">
            Återförstatligande av järnvägsunderhållet
          </p>
          <p xml:id="i-Q3WboXVjDdTeXrvQW4dKSZ">
            I infrastrukturpropositionen uppger regeringen att staten ska
            ta det samlade ansvaret för kontroll och utförande av underhållet
            på de svenska järnvägarna. För ett år sedan presenterades den
            största översyn av svensk järnväg som någonsin utförts. Utredaren
            Gunnar Alexandersson gav tillsammans med flera tunga företrädare
            för transportnäring, industri och samhälle en rad förslag som
            skulle både stärka och öka effektiviteten på spåren. Att regeringen
            inte på sedvanligt sätt har remitterat utredningen utan begravt
            den på departementet är respektlöst inte bara mot det gedigna
            arbete som genomförts och tågbranschen som ser stora behov av
            förändringar, utan även mot de företag och människor som varje
            dag drabbas av tågens förseningar eller urspårningar. Regeringens
            stora ord om höjning av underhållet blir ett luftslott när man
            inte har för avsikt att komma till rätta med de många organisatoriska
            brister som finns och få så mycket underhåll som möjligt för de
            pengar som satsas.
          </p>
          <p xml:id="i-9AofGhnMFiney3JpynssjX">
            Att regeringen varken har förmågan eller viljan att använda skattebetalarnas
            pengar effektivt visas även av infrastrukturministerns ambition
            att återförstatliga järnvägsunderhållet. All forskning och utredning
            som görs om ämnet visar att det är en utveckling åt fel håll.
            Den ökade kvalitet och sjunkande kostnadsbild som blir resultatet
            av konkurrensutsättning genom upphandling verkar regeringen inte
            vara intresserad av. Enligt en studie från Statens väg- och transportforskningsinstitut
            från 2014 har konkurrensutsättningen genom upphandling lett till
            sänkta kostnader med ca 12 procent.
          </p>
          <p xml:id="i-4VLiWKdACNBpYc6fmG5mN8">
            Järnvägen har många organisatoriska brister men att flera aktörer
            är med och bidrar till utveckling och innovation är inte problemet.
            På vägsidan har underhåll upphandlats i konkurrens sedan länge
            och fungerar mycket bra. Trafikverket behöver få bättre kunskap
            om hur man gör goda upphandlingar för att vi ska kunna säkerställa
            mesta och bästa möjliga underhåll per investerad skattekrona.
            Det är positivt att Trafikverket tar ett mer samlat ansvar för
            verksamheten, vilket inkluderar besiktningsverksamheten. Men ett
            fullständigt återförstatligande är fel väg att gå.
          </p>
          <head xml:id="i-5y7uVPVG6WpsAAUETiCEmn" type="h2">
            Samhällsekonomiskt effektiva och kloka investeringar
          </head>
          <p xml:id="i-iuJZxerNPLqKosutc37KN">
            Riksdagen har fattat beslut om att det övergripande transportpolitiska
            målet är att säkerställa en samhällsekonomiskt effektiv och långsiktigt
            hållbar transportförsörjning för medborgarna och näringslivet
            i hela landet.
          </p>
          <p xml:id="i-4BhdLCNcyFPWAgKaXJiyiT">
            För att investeringar i infrastruktur ska generera så stor samhällsnytta
            som möjligt är det av yttersta vikt att de samhällsekonomiska
            kalkylmodeller som ligger bakom de prioriteringar som görs är
            korrekta och rättvisande Vi menar att regeringen därmed bör arbeta
            för att utveckla de samhällsekonomiska kalkylmodellerna vad gäller
            infrastrukturinvesteringar. Exempelvis bör det övervägas att göra
            en genomlysning och omarbetning av värderingen av godstransporter.
          </p>
          <p xml:id="i-TEyLMYm1Q6NUchGsNtBHrC">
            Samhälleliga investeringar i transportinfrastruktur föregås av
            åtgärdsvalsstudier och prioriteras enligt fyrstegsmodellen där
            t.ex. trimning av redan befintlig transportanläggning föregår
            en nyinvestering. I sammansatta sammanhang där primärkommun, regionkommun
            och stat gemensamt eller var för sig driver transportinfrastrukturprojekt
            som samverkar är dialog för samsyn nödvändigt för att undvika
            suboptimerade lösningar.
          </p>
          <p xml:id="i-MBh3SHGg4T4imGeSYPMcgT">
            För att varje investerad krona ska göra så stor samhällsnytta
            som möjligt är det centralt att göra jämförande analyser för att
            välja rätt metod för varje enskilt projekt. Vi anser därför att
            Trafikverket vid beslut om investeringar och upphandlingar i väg
            och järnväg ska göra en bred analys av vilken metod som ger störst
            effektivitet, nytta och produktivitet
          </p>
          <p xml:id="i-HHAUeu3RSLqst2foPM3Yom">
            Regelverket för strategisk och ekonomisk planering av vägar och
            järnvägar är komplext och svåröverskådligt, delvis på grund av
            att det tillkommit vid olika tider och tillämpats med olika syften.
            Detta gör det svårt att göra en realistisk planering som kan spänna
            över flera områden så som hänsyn till miljö och kostnadseffektivitet.
            Det är på många punkter tydligt att planeringen av vägar och järnvägar
            behöver bli effektivare.
          </p>
          <p xml:id="i-RDQSVVooyaLqnXzBaLBp2G">
            Alliansregeringen tog 2013 fram lagstiftning som syftar till
            effektivisering och ökad produktivitet vid planeringen av vägar
            och järnvägar. Förslagen byggde på resultaten från den parlamentariska
            Transportinfrastrukturkommittén. Bland åtgärderna i propositionen
            finns bl.a. en planeringsmodell som ska resultera i upp till två
            år kortare planeringsprocesser för större projekt och betydliga
            tidsvinster för små och medelstora projekt. Lagstiftningen ger
            goda möjligheter till effektivisering och ökad produktivitet.
          </p>
          <p xml:id="i-N1tmadnhdmQennnQrSMCci">
            Därför är vi i Alliansen fortsatt angelägna om att detta arbete
            fortgår, då det fortfarande finns tidsvinster att göra och pengar
            att spara. Fysiska och marknadsmässiga förutsättningar förändras
            över tid, medan behovet av smart planering av infrastruktur består.
            Lagstiftningen om effektivare planering av vägar och järnvägar
            bör därför utvärderas i syfte att öka effektiviteten och produktiviteten
            i kommande investeringar.
          </p>
          <head xml:id="i-Fxb3s8hxCLeRBaz84u8DFz" type="h3">
            Transportpolitiskt råd
          </head>
          <p xml:id="i-KpjPSuXDq72vZYzJ6L8K9Z">
            Moderaterna vill inrätta ett transportpolitiskt råd. Vi anser
            att samhällsekonomiska kalkyler bör väga tungt vid beslut om vilka
            infrastrukturprojekt som ska bli av. Att de projekt som är mest
            samhällsekonomiskt lönsamma prioriteras innebär den mest kostnadseffektiva
            användningen av våra gemensamma resurser. Det finns självklart
            andra värden än enbart ekonomiska som ska vägas in när transportpolitiken
            utformas. Att välja de investeringar som genererar störst totala
            samhällsnytta bör dock vara en vägledande princip. Avsteg från
            denna princip kan legitimeras av t.ex. fördelnings- eller regionalpolitiska
            skäl, men ska i sådana fall föregås av en motivering från regeringens
            sida.
          </p>
          <p xml:id="i-95aGa87KmgXT3PGPgnXbY6">
            Vi vill därför tillsätta en kommitté av oberoende experter som
            ska granska hur medlen till infrastrukturen används. Likt Finanspolitiska
            rådet ska det transportpolitiska rådet även utvärdera hur regeringen
            skött infrastrukturarbetet i stort samt vilka större projekt som
            valts och på vilka grunder dessa val har gjorts. Samhällsekonomiska
            nyttokalkyler och de transportpolitiska målen ska vara utgångspunkten
            för rådets granskning av regeringen.
          </p>
          <p xml:id="i-YT5gKX2osafQiaLCipGFZm">
            Moderaterna vill se en effektivare användning av våra gemensamma
            infrastrukturmedel och öka den samhällsekonomiska nyttan av varje
            investerad skattekrona. Därför har vi i vår budget anslagit medel
            för ett transportpolitiskt råd som i förlängningen kommer att
            bidra till ökad transparens och legitimitet för transportpolitiken.
          </p>
          <head xml:id="i-J3FFhwxHFpd2tM8Asf7nZc" type="h3">
            Finansieringsprinciper
          </head>
          <p xml:id="i-Uwvft2gF9Q2HDs6NApeCYW">
            I Sverige har infrastruktur i huvudsak finansierats via statliga
            anslag. Infrastruktursatsningar är ofta omfattande och resurskrävande,
            och det krävs ständiga prioriteringar mellan olika projekt som
            efterfrågas. I många andra länder som t.ex. Norge, Storbritannien
            och Australien är erfarenheterna från när det offentliga och privata
            samverkar vid utbyggnad och drift av infrastruktur större än i
            Sverige. Ett av få svenska exempel på alternativt finansierade
            infrastrukturprojekt är Arlandabanan. För att på allvar kunna
            utvärdera och jämföra ifall exempelvis produktiviteten kan öka
            och livscykelkostnaderna kan sänkas för investeringar med alternativa
            finansieringslösningar i vårt transportsystem behövs större erfarenhet.
            Därför bör Trafikverket få i uppgift att peka ut ett antal infrastrukturprojekt
            som lämpar sig för alternativa finansieringslösningar.
          </p>
          <p xml:id="i-9bzRTZAnnzFqJfFL8s5BjM">
            Det är i det arbetet centralt att slå fast att alternativa finansieringslösningar
            endast kan komma i fråga om de medför samma eller högre kostnadseffektivitet
            jämfört med anslagsfinansiering, inte underminerar hållbarheten
            i de offentliga finanserna och inte heller medför oplanerade kostnadsökningar
            över tid på grund av att den samlade kontrollen över kostnaderna
            för infrastrukturinvesteringar försämras.
          </p>
          <p xml:id="i-GKRuPRDto68zDCLAaQUqc4">
            Olika former av medfinansiering utgör även en viktig finansieringskälla
            kopplat till investeringar i transportinfrastruktur. Medfinansiering
            förekommer i form av bidrag från kommuner, landsting och företag
            samt brukaravgifter och trängselskatt och bidrag från EU.
          </p>
          <head xml:id="i-Pdn3UAeY2HgkSVugXf89ZW" type="h2">
            Vägnätets betydelse för jobb och tillväxt i hela Sverige
          </head>
          <p xml:id="i-EVxswrP3oitc5a2azDM8sW">
            Enligt Trafikanalys resevaneundersökning sker drygt hälften av
            alla personresor med bil. Det exemplifierar på ett tydligt sätt
            vilken avgörande roll det svenska vägnätet spelar för vårt transportsystem.
            Även ur näringslivets perspektiv spelar vägtransporter fortsatt
            en mycket viktig roll. Trafikanalys senaste kartläggning av godstransporter
            visar att tunga lastbilar står för en klar majoritet av de inrikes
            transporter som utförs. Sverige behöver alla trafikslag men godstransporter
            på järnväg och till sjöss kommer aldrig kunna nå fram till varje
            skogsbruk eller matvaruaffär. Därför är ett väl fungerande vägnät
            en avgörande faktor för ett konkurrenskraftigt Sverige.
          </p>
          <p xml:id="i-D4mtrpTm8NKY9ueGk6vTkt">
            Enligt Trafikverkets basprognos till 2030 kommer persontransportarbetet
            växa med 26 procent till 2030 jämfört med 2010. Samtidigt kommer
            godstransportarbetet att öka med hela 55 procent under samma period.
            Det här innebär att det är av central vikt att arbeta för att
            reducera de kapacitetsbrister som vi redan i dag kan se i vårt
            transportsystem. För att åstadkomma det krävs investeringar i
            kapacitetshöjande åtgärder tillsammans med effektiva underhålls-
            och reinvesteringsåtgärder på såväl väg som järnväg.
          </p>
          <p xml:id="i-FcCoZNu1XVTMJ9SNq12vKX">
            Trimningsåtgärder innebär åtgärder i befintlig infrastruktur
            som kan bidra till att förbättra den allmänna funktionen. Den
            här typen av åtgärder är i allmänhet kostnadseffektiva och kan
            på ett smart sätt bidra till att öka kapaciteten i den infrastruktur
            vi redan har. Det kan exempelvis handla om begränsade ombyggnader
            som leder till att transportsystemet kan utnyttjas på ett effektivare
            sätt.
          </p>
          <head xml:id="i-4pmuY8x1yBesD9xk45vBmY" type="h3">
            Vägunderhåll för fungerande vägtransporter
          </head>
          <p xml:id="i-KKZby8777HwmTun7DTFMBS">
            Moderaterna gör en särskilt stor satsning på totalt 170 miljarder
            kronor under perioden 2018–2029 för att ta hand om vårt vägsystem.
            Det är 6 miljarder kronor mer än vad regeringen satsar under samma
            period. I infrastrukturpropositionen för 2016 uppger regeringen
            att vägkvaliteten sett till andelen väg som inte uppfyller Trafikverkets
            underhållsstandard har försämrats det senaste året. Moderaterna
            vill bryta denna utveckling och därför satsar vi en halv miljard
            kronor mer än regeringen årligen på drift och underhåll av vägnätet.
          </p>
          <head xml:id="i-WFyngWtUk5GtADueq8t25n" type="h3">
            Effektivare transporter på väg
          </head>
          <p xml:id="i-QLqfhBtzPNuZw1dFKRQfMG">
            Att tillåta tyngre lastbilar på upp till 74 ton är en viktig
            reform för jobben, miljön och industrin i Sverige. I Finland tilläts
            lastbilar på hela 76 ton redan 2013, vilket har gett bland annat
            den finländska skogsindustrin en stark konkurrensfördel jämfört
            med den svenska. Tyngre lastbilar leder till att samma transporter
            som utförs i dag kan göras av färre lastbilar, vilket är bra för
            såväl miljön som industrins konkurrenskraft.
          </p>
          <p xml:id="i-Tx1CcXzJaZtyKwevPQXJsa">
            De utvärderingar som har gjorts visar att tyngre lastbilar sänker
            CO2-utsläppen per transporterat ton med ca 10 procent, ökar företagens
            produktivitet med 20–25 procent och sänker deras kostnader med
            8–15 procent. Moderaterna satsar 300 miljoner kronor per år under
            2017–2025 i bärighetsförstärkningar för att göra det möjligt för
            tyngre lastbilar att kunna trafikera våra vägar.
          </p>
          <p xml:id="i-5bqCnxv6AREPAxie9WGArS">
            Alliansen har drivit regeringen framför sig genom att riksdagen
            har riktat ett tillkännagivande till regeringen om att tillåta
            tyngre lastbilar. Infrastrukturministern lovade att det här förslaget
            skulle kommit redan i våras men det har låtit dröja. Regeringen
            påstår sig nu vilja öppna upp vägnätet för tyngre lastbilar men
            saknar finansiering för att öka bärigheten i vägnätet där så behövs
            och anslår inga nya medel. Med regeringens förslag riskerar den
            positiva effekten av att tillåta dessa mer klimatsmarta lastbilar
            bli begränsad.
          </p>
          <p xml:id="i-Tbimue1znj6niV4kVANGF3">
            Vi har inte sett regeringens fulla förslag men infrastrukturminister
            Anna Johansson menar att tyngre lastbilar endast ska tillåtas
            på ett begränsat vägnät dit transporter på järnväg eller sjöfart
            inte är möjliga och som redan har tillräcklig bärighet. För att
            reformen ska få avsedd effekt är det viktigt att staten som infrastrukturförvaltare
            säkerställer att det finns ett funktionellt och väl sammanhållet
            vägnät som fordonen faktiskt kan trafikera och som bland annat
            skogsindustrin är i ett stort behov av.
          </p>
          <head xml:id="i-DV9j9TDBvkTF33sq3Sxh3x" type="h3">
            Ompröva inte redan fattade beslut om vägprojekt
          </head>
          <p xml:id="i-125TgnjfWfAEjPRLVb2Dkm">
            I Trafikverkets inriktningsunderlag till infrastrukturpropositionen
            framgår det att redan beslutade projekt är föremål för omprövning
            utifrån nya miljö- och klimatkriterier. Omprövningen sker på uppdrag
            av regeringen och berör främst 17 vägprojekt i hela landet som
            redan finns med i den nationella plan för 2014–2025 som alliansregeringen
            fattade beslut om. Att regeringen öppnar för omprövningar av redan
            beslutade vägprojekt skiljer sig från tidigare planförfaranden.
            Under alliansregeringen fick Trafikverket direktiv om att fortsätta
            arbeta med de objekt som var fastställda i planen. Regeringen
            har således frångått tidigare arbetsordning.
          </p>
          <p xml:id="i-Exdae6G6LdXWft1xpnjWf2">
            Omprövningarna har gett upphov till protester och oro runt om
            i landet. Ännu har regeringen inte lämnat tydliga besked om de
            17 vägprojektens framtid. Till skillnad från regeringen har Moderaterna
            inga planer på att lyfta ut redan beslutade projekt ur den nationella
            planen. Vår ambition är att alla de nedan listade vägprojekten,
            som regeringen valt att ompröva, ska färdigställas enligt plan.
          </p>
          <p xml:id="i-Uz4kZQjTnEQrVBKJxSczQW">
            Vägprojekt som är föremål för regeringens omprövning
          </p>
          <head xml:id="i-7vuTD4aDD6h5bhUYE5k4tr" type="h1">
            Blekinge: E22 Lösen–Jämjö
          </head>
          <head xml:id="i-2v8B5EmXRdApPQMj7SGLZr" type="h1">
            Dalarna: E45 Vattnäs–Trunna
          </head>
          <head xml:id="i-8jwz2aewrKZc2eAt5TtzNN" type="h1">
            Gävleborg: Riksväg 56 Valsjön–Trafikplats Mackmyra
          </head>
          <head xml:id="i-LyREazEL4FZuMJSQSBTaEq" type="h1">
            Jämtland: E14 Lockne–Optand/Förbi Brunflo
          </head>
          <head xml:id="i-JR9tLDtQZ9v6v8ahuMQqeq" type="h1">
            Jämtland: E45 Förbifart Sveg
          </head>
          <head xml:id="i-LVokW7muAyqCVe11ALHMos" type="h1">
            Jönköping: Riksväg 40 förbi Eksjö
          </head>
          <head xml:id="i-9WkkGajSPjCFoaCEFanaxF" type="h1">
            Kalmar: E22 Gladhammar–Verkebäck
          </head>
          <head xml:id="i-7yohq4swPWrTPwJyfii2g6" type="h1">
            Skåne: E22 Fjällkinge–Gualöv
          </head>
          <head xml:id="i-EKT4rJMHdfLBE8Xq4fXMMR" type="h1">
            Skåne: E65 Svedala–Börringe
          </head>
          <head xml:id="i-8SQJvB3FLsZcXjEoUVjPqM" type="h1">
            Stockholm: E4/E18 Kapacitetsförstärkning infartsleder till följd
            av förbifarten
          </head>
          <head xml:id="i-VjRuGec6znRYbK8JiqUknw" type="h1">
            Stockholm: E4/Lv 259 Tvärförbindelse Södertörn
          </head>
          <head xml:id="i-Ao9oz1hF6GxbesquZsyfN6" type="h1">
            Södermanland: Riksväg 56 Bie–Stora Sundby
          </head>
          <head xml:id="i-VecyQMVpy4aYRH3LHjNe3k" type="h1">
            Uppsala: Riksväg 70 Simtuna–Kumla
          </head>
          <head xml:id="i-426U2F5TP5rAaoVGHuqKQU" type="h1">
            Västerbotten: E4/E12 Umeå
          </head>
          <head xml:id="i-9Xi4BW9tmsMfPaYPG8S94V" type="h1">
            Västmanland: Riksväg 56 Kvicksund–Västjädra
          </head>
          <head xml:id="i-CgqEDwuc1acbUAL53TBGuG" type="h1">
            Västra Götaland: E20 genom Alingsås
          </head>
          <head xml:id="i-12aY11H8C3X6LuD9pTB7Zw" type="h1">
            Östergötland: E22 förbi Söderköping
          </head>
          <p xml:id="i-HXkBZ5DrKKKht7r4aYUMaY">
            Moderaternas besked i den här frågan är tydligt. Vi kommer inte
            riva upp fattade beslut om utbyggnationer och förstärkningar av
            vägnätet runt om i landet. Projekt som finns i den befintliga
            planen ligger fast och ska inte äventyras såsom regeringen har
            antytt. Vi är både förvånade och oroliga över det faktum att regeringen
            har frångått praxis och öppnat upp för att ompröva beslut som
            på framför allt lokal och regional kan få kraftiga konsekvenser.
            Det är inte ett ansvarsfullt sätt att leda landet.
          </p>
          <head xml:id="i-6K1myTJfMgtqTW53Hook5Z" type="h3">
            Trafiksäkerhet
          </head>
          <p xml:id="i-46k9RvG2xYEDUznEAgRvGw">
            Moderaterna vill bygga vidare på det framgångsrika arbete med
            att öka trafiksäkerheten som alliansregeringen bedrev under sina
            åtta år vid makten. Genom att satsa på separerade körfält, förlåtande
            vägkanter och ökade medel till underhåll av vägarna nådde dödsolyckorna
            på Sveriges vägar historiskt låga nivåer.
          </p>
          <p xml:id="i-P1boLUSQEvRyhmCws7HzCF">
            När det kommer till trafiksäkerhet står sig Sverige starkt vid
            en internationell jämförelse då vi är ett av de mest trafiksäkra
            länderna i världen. Sverige, tätt följt av Storbritannien, Danmark
            och Nederländerna, har lägst antal omkomna per invånare inom EU.
            Sverige är ett föregångsland när det gäller trafiksäkerhet och
            bl.a. Portugal använder Sverige och den svenska modellen med nollvisionen
            som förebild för att få ned dödstalen.
          </p>
          <p xml:id="i-BHhoc4i6jShQJ2sAVNfinS">
            Nollvisionen är grunden för trafiksäkerhetsarbetet i Sverige
            och är fastställd genom beslut i riksdagen som togs 1997. Visionen
            handlar om att ingen ska dödas eller skadas allvarligt i trafiken.
            Under 2015 var antalet dödade i vägtrafikolyckor 259 personer,
            vilket utgjorde en minskning med 4 procent jämfört med 2014. Trafikverket
            konstaterar dock att det krävs mer för att klara maxsiffran om
            220 dödade 2020 som är ett etappmål på vägen mot nollvisionen.
          </p>
          <p xml:id="i-wgP3AY5jx9WypVwyExwm8">
            Det är viktigt att utvecklingen fortsätter åt rätt håll och att
            antalet döda och skadade i trafiken fortsätter att sjunka i den
            takt som skedde under alliansregeringens tid. Den nuvarande regeringens
            vilja att nystarta arbetet med nollvisionen är därför lovvärd
            men tyvärr förvånansvärt tom på innehåll. Den saknar konkreta
            satsningar och blir motsägelsefull när regeringen samtidigt skar
            ner på vägunderhållet under 2016 och gör mycket begränsade satsningar
            på vägunderhåll i infrastrukturpropositionen. Nollvisionen har
            en bred förankring i Sveriges riksdag. Moderaterna vill fortsätta
            arbeta mot målet om noll döda i trafiken genom att bl.a. stärka
            vägunderhållet. Trafikverket har aviserat att vägstandarden på
            de lågtrafikerade vägarna ute i landet kommer att försämras med
            regeringens ringa anslag. Moderaterna vill motverka att det lyckade
            arbetet med trafiksäkerhet äventyras och satsar därför 6 miljarder
            kronor mer än regeringen på vägunderhåll under åren 2018–2029.
          </p>
          <p xml:id="i-Jpsh8CCg4oosbtvXEiK69H">
            Tyvärr går olycksstatistiken för cykel åt fel håll och vi ser
            hur fler cyklister skadas. Infrastrukturen bör anpassas till cyklisternas
            behov på ett bättre sätt än i dag. Allvarliga olyckor kan undvikas
            genom en sammanhållen och tydligt separerad cykelinfrastruktur
            och ett bättre underhåll.
          </p>
          <p xml:id="i-4f7AbhCu6Xxzo2afhnSXg5">
            Även motorcyklisternas säkerhet bör särskilt beaktas vid utformningen
            av säkerhetsåtgärder på våra vägar. Sett över tid minskar motorcykelolyckorna,
            och polisen och intresseorganisationerna arbetar för att halvera
            antalet allvarliga olyckor till 2020 jämfört med 2010. Det är
            ett viktigt arbete som politiken bör stödja.
          </p>
          <p xml:id="i-R7AEk8HZYkeAjUtR1oswvf">
            Alkobommar utgör den i särklass viktigaste kontrollen för att
            hindra lastbils-, buss- och bilförare som kommer med färjor att
            i onyktert tillstånd köra in och trafikera de svenska vägarna.
            Moderaterna var drivande när riksdagen 2015 riktade ett tillkännagivande
            till regeringen om att den skyndsamt borde se över frågan om hur
            ett införande av alkobommar i gränshamnar kan genomföras. Försök
            som inleddes under alliansregeringen har visat att alkobommar
            är både snabbt och effektivt och att tydlig information om att
            det finns en automatisk nykterhetskontroll i hamnen ger en betydande
            minskning av andelen onyktra förare. Moderaterna vill se en ökad
            användning av alkobommar i våra gränshamnar för att därmed hindra
            att onyktra förare trafikerar våra vägar.
          </p>
          <head xml:id="i-PmVgNaG1C5mP3GvbcWfNmb" type="h2">
            Järnvägens betydelse för person- och godstransporter i hela Sverige
          </head>
          <head xml:id="i-6g5gvkXhbKDCjjFtkdX3n7" type="h3">
            Järnvägsunderhåll för fungerande järnvägstransporter
          </head>
          <p xml:id="i-T3f2kHFHMKcoKA7HRZDv2z">
            Sverige har i förhållande till sin befolkning ett av Europas
            största järnvägsnät, vilket innebär att enbart vidmakthållande
            av systemets funktion är mycket resurskrävande. Moderaterna satsar
            totalt 125 miljarder kronor under perioden 2018–2029 till drift
            och underhåll av vårt järnvägssystem. Tillsammans med intäkterna
            från banavgifterna, som oavkortat går till drift och underhåll
            av järnvägen, innebär det att den totala summan under planperioden
            beräknas uppgå till 152 miljarder kronor.
          </p>
          <p xml:id="i-CmwhmxMTvBCxKNgZu7pah8">
            Moderaterna är tydliga med att vi behöver ny kapacitet på järnvägen
            men vi måste även säkerställa att järnvägen vi redan har fungerar.
            Runt om i landet är det tyvärr alltför vanligt att människor står
            och fryser på perrongen och väntar på ett försenat tåg. Även näringslivet
            drabbas av det faktum att försenade godsleveranser leder till
            kostnadsökningar och försvagad konkurrenskraft. Ett konkurrenskraftigt
            Sverige behöver en järnväg man kan lita på.
          </p>
          <p xml:id="i-Q5WG5b761kxRU8i2uLywws">
            För att detta ska bli verklighet krävs en kombination av resurser
            och en god styrning. Moderaterna välkomnar att Trafikverket nu
            arbetar med att ta fram en nationell underhållsplan och anläggningsregister
            för järnvägsunderhållet. Förhoppningen är att detta kan leda till
            ett mer proaktivt arbete i syfte att därmed kunna minska antalet
            störningar som drabbar tågen på järnvägen. I motsats till regeringen
            är vi fortsatt för ett konkurrensutsatt järnvägsunderhåll som
            enligt tillgänglig forskning ger oss mer järnvägsunderhåll per
            investerad krona.
          </p>
          <head xml:id="i-FrBZGMfxM7iMVyvLxqTp6e" type="h3">
            En kostnadseffektiv utbyggnad av svensk järnväg
          </head>
          <p xml:id="i-KfXK4jThE4NGvGGSFMm6PY">
            Moderaterna vill satsa på svensk järnväg, men säger nej till
            regeringens förslag om höghastighetsbanor som skulle riskera tränga
            ut andra viktiga investeringar. Regeringen skriver i infrastrukturpropositionen
            att den har ett mål om att nya stambanor för höghastighetståg
            ska färdigställas mellan våra tre största städer. Vidare uttrycker
            den att ”utbyggnaden ska ske i den takt ekonomin tillåter”. Totalt
            tillägnar man ett projekt med en beräknad totalkostnad om 230
            miljarder kronor som man påstår sig vilja bygga endast en halv
            sida i propositionen – det är inte seriöst. Det är tydligt att
            regeringen saknar såväl en ansvarsfull finansiering som en tidsplan
            för projektet.
          </p>
          <p xml:id="i-QGjkz9CVemumhT8vPKq4Nm">
            Moderaterna ville 2014 utreda möjligheten att knyta samman Sveriges
            tre största städer med höghastighetsjärnväg. Med de fakta som
            i dag föreligger och med bättre kunskap om skicket på befintlig
            järnväg menar vi att det är nödvändigt att prioritera annat.
          </p>
          <p xml:id="i-VbuMyDGsnYVhtqrdUGSsj9">
            Vi säger nej till en svensk höghastighetsjärnväg bl.a. eftersom
            investeringskostnaden har skenat och nu beräknas till 230 miljarder
            kronor. Därutöver tillkommer stora kostnader för att ansluta järnvägen
            i södra Sverige till de nya höghastighetsbanorna och förstärkningar
            av spårkapacitet i anslutning till Stockholm, Göteborg och Malmö
            – där det redan i dag är mycket trångt. Summan inkluderar inte
            heller kostnaden för nya stationer. För två tredjedelar av sträckan
            är beräkningarna dessutom osäkra och allt tyder på att den slutliga
            kostnaden blir mycket hög. Projektet riskerar att bli en gökunge
            som tränger ut alla andra viktiga investeringar och underhållsåtgärder
            i ett läge där behoven är stora och omfattande i hela vårt land.
          </p>
          <p xml:id="i-MxevohimLMB9QHHiSHcFDz">
            Trafikverkets beräkningar visar vidare att projektet leder till
            en samhällsförlust på 250 miljarder kronor. Det beror till stor
            del på att kostnaderna är för höga i relation till att Sveriges
            befolkning är liten och att restidsvinsterna jämfört med dagens
            tåg- och flygförbindelser inte blir tillräckligt stora. Finanspolitiska
            rådet, Konjunkturinstitutet, SNS och flera forskare riktar kritik
            mot att projektet kostar mycket mer än det smakar och flera av
            dessa experter avråder starkt från att gå vidare med det.
          </p>
          <p xml:id="i-Dke5tXvncg6hGPzVoxLjFk">
            Höghastighetsjärnvägen skulle kunna stå klar om tidigast 20 år,
            men Sverige står inför stora samhällsutmaningar kopplat till alltifrån
            jobb och integration till klimat, bostäder och infrastruktur,
            som måste lösas nu och inte om 20 år. Framför allt löser höghastighetsbanor
            inte de problem som resenärerna på järnvägen drabbas av i dag.
            Konjunkturinstitutet pekar på att höghastighetsbanor inte heller
            är ett kostnadseffektivt sätt att minska koldioxidutsläpp från
            transportsektorn och därför inte alls det miljöprojekt som särskilt
            Miljöpartiet vill hävda.
          </p>
          <p xml:id="i-W2jMYVStRHKR99VnY4u5vC">
            Regional trafik i och omkring Stockholm, Göteborg och Malmö,
            där det redan är trångt på spåren, riskerar att trängas undan
            av nya höghastighetståg, vilket skulle påverka vardagen för hundratusentals
            pendlare i de regionerna. Problemen där skulle också fortplanta
            sig genom resten av transportsystemet, vilket vi ser redan med
            dagens flaskhalsar där ett stopp i Stockholm påverkar stora delar
            av övriga järnvägen. Den kostnadsuppskattning angående höghastighetståg
            på 230 miljarder kronor som Sverigeförhandlingen angett inkluderar
            dessutom inte ytterligare åtgärder för att stärka järnvägstrafiken
            i dessa städer.
          </p>
          <p xml:id="i-2Gr2YuYbzSEL8VzsGdNcS8">
            Genom att säga nej till höghastighetsbanor för minst 230 miljarder
            kan och vill vi i stället prioritera att rusta upp och uppgradera
            den järnväg vi har i dag och bygga ny kapacitet där behovet och
            samhällsnyttan av investeringar är som störst. Det är både rätt
            och rimligt att i första hand ta hand om det järnvägssystem vi
            redan har i stället för nya höghastighetsbanor. Moderaterna vill
            kombinera kraftiga underhållsinsatser med investeringar i kostnadseffektiva
            kapacitetshöjande åtgärder på järnvägen runt om i landet. Det
            behövs både mer av underhåll, fler spår i befintligt nät och helt
            ny kapacitet.
          </p>
          <p xml:id="i-SjT2h168CTJUTDfAS691BN">
            På så sätt stärker vi förutsättningarna för det regionala pendlandet
            och industrins behov av pålitliga godstransporter, problem som
            en höghastighetsjärnväg inte löser. Det behövs ny kapacitet men
            med investeringar i ny konventionell järnväg kan vi på ett bättre
            och mer kostnadseffektivt sätt leva upp till behoven som regional
            pendling i Sverige ställer eftersom tågen både kan stanna fler
            gånger och kostnaden för att bygga konventionell järnväg nästan
            är hälften jämfört med höghastighetsjärnväg.
          </p>
          <p xml:id="i-RZCjNPMMAvZJPKEg3YJage">
            Moderaterna är mycket tydliga med hur vi ser på en fortsatt utbyggnad
            av nya järnvägssträckningar i den kommande planperioden. Det är
            trångt i dagens system och det behövs ny kapacitet. I den kommande
            planperioden är det prioriterat att fortsätta bygget av Ostlänken
            och en ny järnväg mellan Göteborg och Borås, vilka delvis ligger
            i dagens nationella plan. I ljuset av att vi kan sänka investeringskostnaden
            kraftigt och därmed kan spara skattebetalarna åtskilliga miljarder
            kronor menar vi att järnvägen bör kunna byggas för hastigheter
            på upp till 250 kilometer i timmen, utan avsevärd påverkan på
            tidsvinsterna eftersom det trots allt är relativt korta sträckor.
            Målet är att minska kostnaderna genom att framför allt använda
            en annan byggteknik utan att det i sin tur försenar projekteten.
            Då blir även investeringskostnaderna för dessa sträckor mer hanterbara.
            På det sättet kombinerar vi ekonomiskt ansvarstagande samtidigt
            som vi säkerställer att järnvägssträckorna byggs, vilket kommer
            stärka möjligheterna till arbetsmarknadspendling i de berörda
            regionerna.
          </p>
          <head xml:id="i-Axuk3uCr8xPQqt24DgydoN" type="h3">
            Längre och tyngre tåg
          </head>
          <p xml:id="i-HHK2DeyU9h4ttbcoEFJiZX">
            Längre och tyngre godståg ökar tågets konkurrenskraft genom att
            förbättra lönsamheten och effektiviteten. Trafikverket har genomfört
            försöksverksamhet med trafik med upp till 730 meter långa godståg
            i Sverige och redovisar slutsatserna i sin rapport, Möjligheter
            att köra längre och/eller tyngre godståg (Trafikverket 2015:17).
          </p>
          <p xml:id="i-HmojNAZ45RSSWHhaRMY3w3">
            I rapporten redogörs för att ökade tåglängder innebär att samma
            mängd gods kan transporteras av färre tåg än tidigare, vilket
            leder till att det bli färre tåg på spåren. Det minskar transportkostnaderna
            och frigör kapacitet på spåren, vilket innebär minskade restider
            för både gods- och persontrafiken. Järnvägssystemet blir då mindre
            känsligt för störningar då antalet tåg i rörelse reduceras. Det
            är även ett viktigt sätt att stärka Sveriges konkurrenskraft genom
            att främja jobb och tillväxt kopplat till framför allt den tunga
            basindustrin.
          </p>
          <p xml:id="i-FcvqhBFv285oopipBMne8m">
            Moderaterna anser att det finns ett behov av att vidare utreda
            frågan om längre och tyngre godståg i samband med fastställande
            av en nationell plan för att se över möjligheten att på sikt anpassa
            vissa delar av vårt järnvägssystem, genom exempelvis längre förbigångsspår,
            där så är samhällsekonomiskt lönsamt och bedöms vara en kostnadseffektiv
            kapacitetshöjande åtgärd.
          </p>
          <head xml:id="i-66VUEfD4AM9x4z9sxa6EJs" type="h3">
            ERTMS
          </head>
          <p xml:id="i-Jcq3XGugMsfgmVMWw1G3o">
            ERTMS är ett EU-gemensamt signalsystem som kommer att göra det
            enklare att köra tågtrafik mellan länder eftersom samma system
            då råder i hela EU. Arbetet med att skapa genomgående korridorer
            genom Europa med ett gemensamt signalsystem som möjliggör gränsöverskridande
            trafik är viktigt för att främja järnvägen som ett naturligt transportsätt
            för såväl persontransporter som gods och därmed möta miljöutmaningarna.
            Det är dock av yttersta vikt att systemet harmoniseras och nationella
            anpassningar undviks för att bibehålla effekten av ERTMS.
          </p>
          <p xml:id="i-6JzRBncTAMNfJLdC9tgXL9">
            För Sveriges del är det prioriterat att signalsystemets utbyggnad
            samordnas med våra närliggande länder, såsom Danmark och Tyskland,
            eftersom det i huvudsak är i dessa länder som utbyte av järnvägstrafik
            kommer att ske. Det är avgörande för att projektet ska vara lyckosamt
            att det inte uppstår ytterligare fragmentisering av järnvägens
            signalsystem där olika delar av banan styrs av olika versioner
            av ERTMS som inte är fullt ut kompatibla och som skapar ytterligare
            kostnader för operatörerna i form av ombordutrustning. Det är
            även centralt att de berörda tågoperatörernas merkostnader och
            järnvägens totala funktionssätt beaktas under införandet. En övergång
            till ERTMS är även motiverad av att en fortsatt användning av
            dagens ATC-system förutsätter stora resurser för ett framgångsrikt
            vidmakthållande av systemet.
          </p>
          <head xml:id="i-QhPrqTt3SG1hQtHzASw9k2" type="h2">
            Större kapacitetsbrister på järnvägen
          </head>
          <p xml:id="i-AVrUBQDF1iGjfrahnmM8yX">
            Södra stambanan
          </p>
          <p xml:id="i-EarttVzKAcr5Z6Ek6mRz2c">
            Södra stambanan sträcker sig mellan Malmö och Stockholm och är
            en järnvägsförbindelse av stor vikt för såväl persontrafik som
            godstransporter. Järnvägen passerar bl.a. Hässleholm, Nässjö,
            Linköping och Norrköping. Banan är totalt 61,5 mil lång. Tågtrafiken
            omfattar i dag mer än 100 tåg per dygn på samtliga delar av sträckan.
          </p>
          <p xml:id="i-CpUgi1YxZyfmRtF5X1a6LA">
            På Södra stambanan är det i synnerhet sträckan Hässleholm–Malmö
            som har påtagliga kapacitetsbrister då trafiken ökat kraftigt
            under de senaste åren. Kombinationen av fjärrtågstrafik, regional
            trafik och godstransporter leder till en hög belastning på denna
            del av banan i dag. I nuvarande nationell plan som fastställdes
            av alliansregeringen 2014 finns bl.a. kapacitetshöjande investeringar
            på sträckan Lund–Arlöv. Mellan Malmö och Lund passerar i dag 480
            tåg per dygn, vilket innebär att det är Sveriges näst mest trafikerade
            tågsträcka. Dessa investeringar kommer därmed bidra till att reducera
            flaskhalsarna i systemet på denna hårt trafikerade sträcka.
          </p>
          <p xml:id="i-PCVFGL7qKnkSy3DzuABCM2">
            Vi anser att kapacitetshöjande åtgärder på Södra stambanan, i
            synnerhet på sträckan Hässleholm–Lund, bör övervägas vid fastställandet
            av nästkommande nationell plan.
          </p>
          <p xml:id="i-ETxSELapzNhBBMNtwVqnjA">
            Västra stambanan
          </p>
          <p xml:id="i-9gaJLu7AyCPWxRidkq2qb6">
            Västra stambanan går mellan Stockholm och Göteborg. Järnvägen
            skapar därmed en förbindelse mellan Sveriges två största städer
            och knyter samman Skandinaviens största hamn, Göteborgs hamn,
            till övriga Sverige. Betydelsen av Västra stambanan för såväl
            persontransport som godstransport är därmed mycket stor.
          </p>
          <p xml:id="i-6zxxM1pGWRU2P7CiSsCPGU">
            Tågtrafiken på Västra stambanan har ökat kraftigt under de senaste
            åren. Tågtrafiken omfattar i dag mer än 100 tåg per dygn på samtliga
            delar av sträckan. Sträckan Alingsås–Göteborg hör till den mest
            hårt trafikerade med 213 tåg per dygn där en stor del av dessa
            utgörs av pendeltåg. I nuvarande nationell plan som fastställdes
            av alliansregeringen finns bl.a. kapacitetshöjande åtgärder inkluderade
            på sträckan Göteborg–Skövde, som bör prioriteras och genomföras
            skyndsamt.
          </p>
          <p xml:id="i-KMXpUvsgQqBADXkMMNgQrn">
            Malmbanan
          </p>
          <p xml:id="i-2E4TAaeazV1iFDYCBzA2Ta">
            Malmbanan som sträcker sig mellan Boden och Riksgränsen är en
            enkelspårig järnväg som sedan fortsätter vidare till Narvik i
            Norge. Totalt är banan 50 mil lång och trafikeras av malmtåg,
            persontåg och godståg. Norra omloppet (Kiruna–Narvik) fraktar
            15 miljoner nettoton malm per år och södra omloppet (Luleå–Boden–Gällivare–Kiruna)
            fraktar 7 miljoner nettoton per år.
          </p>
          <p xml:id="i-FdCsAGfSipx9oi95Tahgaw">
            LKAB utför investeringar för att kunna öka sina malmtransporter
            de närmaste åren, vilket kommer öka transportbehoven på Malmbanan.
            Det innebär att kapaciteten på banan behöver öka för att det inte
            ska riskera att drabba näringslivets behov av godstransporter
            i regionen. Investeringar i ökad kapacitet på Malmbanan bedöms
            även ha en hög samhällsekonomisk lönsamhet.
          </p>
          <p xml:id="i-L9JKRYWpS3EGo6AyR35V7N">
            Åtgärder för ökad kapacitet på Malmbanan, i synnerhet på sträckan
            Kiruna–Riksgränsen, bör övervägas vid fastställandet av nästkommande
            nationell plan.
          </p>
          <p xml:id="i-FFCys1EB6CDrSF4vfgXhVL">
            Ostkustbanan
          </p>
          <p xml:id="i-uk2FNDpC1tRhDRuK9ocXv">
            Ostkustbanan sträcker sig från Stockholm i söder till Sundsvall
            i norr. Banan trafikeras både av godståg, fjärrtåg, regionaltåg,
            pendeltåg och även nattåg. Ostkustbanan har en viktig funktion
            att fylla då den förbinder södra Norrlands kustland med Stockholm
            och järnvägssystemet i de södra delarna av landet. Ostkustbanan
            har särskild strategisk vikt för godstransporter från norr. Det
            bekräftas av det faktum att Ostkustbanan har klassats som TEN-T-status
            av EU, vilket innebär att järnvägssträckan är särskilt viktig
            för ekonomisk tillväxt och gränsöverskridande transporter. TEN-T-statusen
            innebär även att delfinansiering för kapacitetshöjande åtgärder
            på Ostkustbanan kan erhållas från EU.
          </p>
          <p xml:id="i-Q1hznUt8vwDp4coYva81Ao">
            Trots att kapacitetshöjande åtgärder har vidtagits under de senaste
            åren är Ostkustbanan mellan Sundsvall och Gävle, en sträcka om
            22 mil där det enbart är enkelspår, fortfarande hårt belastad.
            Dubbelspår behövs för full effekt av satsningar norrut. Dubbelspår
            på Ostkustbanan skulle förkorta restiden mellan Gävle och Sundsvall
            med ca 90 minuter, dvs. halva tiden jämfört med i dag. En utbyggnad
            bör ske etappvis vid prioriterade sträckningar.
          </p>
          <p xml:id="i-9CtVMNxUwZo3j3mBDHdhkf">
            Västkustbanan
          </p>
          <p xml:id="i-MeoK6yKrE9D3YwR1n3FKne">
            Västkustbanan sträcker sig mellan Göteborg och Lund och banans
            längd är ca 30 mil. Järnvägsstråket är ett av Sveriges viktigaste
            sett till både gods- och persontransporter, vilket är en naturlig
            följd av att banan i förlängningen binder ihop Sveriges andra
            och tredje största stad, Göteborg och Malmö. Den prognosticerade
            befolkningstillväxten i regionen är hög, vilket ställer ökade
            krav på ett kapacitetsstarkt transportsystem.
          </p>
          <p xml:id="i-TC8F1epkTM13sSdx6yatC2">
            Västkustbanan är till 85 procent försedd med dubbelspår. Flera
            delar där dubbelspår ännu inte är utbyggt är under utredning eller
            i planeringsskedet för att bli det. Ett av de berörda stråken
            där dubbelspår ännu inte är utbyggt är mellan Helsingborg C och
            Maria. Järnvägssträckan utreds för närvarande i en åtgärdsvalstudie
            av Trafikverket som ska redovisas under 2016. Utifrån Trafikverkets
            studie bör ytterligare åtgärder övervägas.
          </p>
          <p xml:id="i-NR8LN6SsFuUwgeFbeDamqN">
            Skånebanan
          </p>
          <p xml:id="i-PtWv9pZNwE6SfCknoNHfsd">
            Skånebanan sträcker sig från Helsingborg i väst till Kristianstad
            i öst och är ca 11 mil lång. Stråket trafikeras av såväl gods
            som persontåg och är en viktig tvärförbindelse som knyter samman
            arbetsmarknader i södra Sverige. På vissa delar av järnvägssträckan,
            i synnerhet sträckan Hässleholm–Kristianstad, är kapacitetsutnyttjandet
            mycket högt, vilket innebär att störningskänsligheten är påtaglig.
            Åtgärder för att öka kapaciteten och därmed reducera restiderna
            bör övervägas.
          </p>
          <p xml:id="i-E19Zcd4PmQstMqsPq2tCv4">
            Ostlänken
          </p>
          <p xml:id="i-PYwJMrxwjsKwfTF4D2gQhE">
            Bygget av Ostlänken, som kommer innebära en ny 15 mil lång järnväg
            mellan Linköping och Järna utanför Stockholm, är en nödvändig
            och viktig investering eftersom den binder ihop en av våra viktigaste
            arbetsmarknadsregioner där det råder stor kapacitetsbrist på dagens
            spår. Byggstart kommer ske under 2017 och järnvägen beräknas stå
            klar 2028. I dag passerar 198 tåg per dygn mellan Norrköping och
            Linköping, vilket innebär att stråket är en av Sveriges mest belastade
            järnvägssträckor. Ostlänken kommer att stärka pendlingsmöjligheterna
            och öka robustheten i järnvägssystemet.
          </p>
          <p xml:id="i-QDuUoe9eqaqaFB1Qk8ra3H">
            I ljuset av att Moderaterna sagt nej till att bygga ett helt
            system för höghastighetståg till en kostnad om minst 230 miljarder
            kronor är det rimligt att se över om den nya stambanan mellan
            Linköping och Järna kan byggas och anpassas för trafik på upp
            till 250 kilometer i timmen. Enligt Trafikverket skulle kostnaden
            för Ostlänken därmed kunna minska med upp till 20 miljarder kronor.
            Det innebär att vi kan frigöra resurser som kan riktas mot andra
            nödvändiga investeringar och underhållsåtgärder i transportsystemet.
            En övergång från 320 kilometer i timmen till 250 kilometer i timmen
            skulle enbart påverka restiderna mellan Linköping och Stockholm
            marginellt då det relativt sett är en kort sträcka. Målet är att
            minska kostnaderna genom att framför allt använda en annan byggteknik
            utan att det i sin tur försenar projektet. Det ska inte heller
            påverka stationslägen.
          </p>
          <p xml:id="i-5pf5guXx6Lg5KVdg6ancR7">
            Järnväg Göteborg–Borås
          </p>
          <p xml:id="i-VKXRqGx3dMfZeHGJzFu2U4">
            Vi anser att det är angeläget att binda samman Göteborg och Borås
            med en ny järnvägsförbindelse. Den skulle knyta samman en viktig
            arbetsmarknadsregion, stärka pendlingsmöjligheterna och öka robustheten
            i järnvägssystemet. Att Landvetter flygplats kopplas ihop med
            järnvägen och tilldelas ett stationsläge är både rimligt och starkt
            efterfrågat från regionen.
          </p>
          <p xml:id="i-Lbr4YBeJHBeYQ1uUbZmYkw">
            Vi vill att Trafikverket ska göra en översyn av vilken hastighet
            som är mest kostnadseffektiv på den nya banan. Vår hållning är
            att den bör byggas för 200 kilometer i timmen eller 250 kilometer
            i timmen. I båda dessa fall skulle investeringskostnaden bli väsentligt
            lägre då det är möjligt att använda sig av en mindre kostsam byggnadsteknik.
            Nyligen gav infrastrukturminister Anna Johansson ett tydligt besked
            om hur regeringen ser på att bygga den första etappen mellan Mölnlycke
            och Bollebygd på sträckan. Beskedet var att projektets byggstart
            nu kommer förskjutas ett okänt antal år. Anledningen till att
            regeringen gör detta är enkel, den saknar finansiering för sina
            förslag. Med vårt alternativ blir investeringskostnaden mer hanterbar.
            Målet är att minska kostnaderna genom att framför allt använda
            en annan byggteknik utan att det i sin tur försenar projektet.
          </p>
          <p xml:id="i-Ws6om9c7krTseQDJrcCNuD">
            Vårt alternativ öppnar även upp för fler stationslägen på stråket,
            vilket vi vill att Trafikverket ska se över. Därmed möjliggörs
            regional arbetspendling, vilket är precis vad kommuner längs med
            sträckan efterfrågar. I ljuset av att Göteborg och Borås ligger
            relativt nära varandra skulle skillnaden i restid med vårt alternativ
            knappt bli märkbar. Vi anser därmed att det är prioriterat att
            en dubbelspårig järnväg mellan Göteborg och Borås byggs.
          </p>
          <p xml:id="i-A7XdFU6ZFUWDsTQVSh2Dns">
            Kapacitetsbrist på järnvägen Stockholm–Uppsala
          </p>
          <p xml:id="i-KCukU1dKpekEpCmHehhpmT">
            Järnvägen mellan Stockholm och Uppsala är i dag hårt belastad.
            Det är en sträcka där fjärr-, regional, pendel- och godståg delar
            på utrymmet på spåren och små störningar därmed snabbt kan få
            kraftigt negativa följdeffekter i hela systemet. Stockholm–Uppsala
            har Sveriges största pendlarflöde över en länsgräns med sammanlagt
            fler än 40 000 dagliga pendlare i båda riktningarna. Av dessa
            utförs 20 000 resor med tåg på Ostkustbanan mellan orter som Uppsala,
            Knivsta, Arlanda, Kista och Stockholm.
          </p>
          <p xml:id="i-SKXPJD3hqKDcBifBDfkwS1">
            I Stockholmsregionen bor närmare en tredjedel av Sveriges befolkning
            samtidigt som befolkningen väntas öka med runt 40 000 invånare
            per år. Det ställer krav på att öka kapaciteten på spåren för
            att fortsatt kunna möjliggöra en fungerande regional arbetsmarknadspendling.
            Ur ett bostadspolitiskt perspektiv kan investeringar i ny järnvägskapacitet
            mellan dessa städer bidra till framväxten av nya stationslägen
            och därmed möjliggöra ett ökat bostadsbyggande. Moderaterna är
            därmed positiva till att bygga ett nytt dubbelspår mellan Märsta
            och Uppsala. Investeringen bör därmed övervägas i det fortsatta
            arbetet med att fastställa en ny nationell plan.
          </p>
          <p xml:id="i-7FY7UxHNMdv4ZfFxPwzHyD">
            Mälarbanan
          </p>
          <p xml:id="i-ADpNc4sS8mGmiffu8n2JP">
            Mälarbanan utgörs av en 28 mil lång järnväg som sträcker sig
            mellan Stockholm och Örebro. Den har en viktig funktion för att
            knyta samman en växande arbetsmarknadsregion. Järnvägsstråket
            har dubbelspår på vissa sträckor men vissa är enkelspåriga.
          </p>
          <p xml:id="i-W8oytPEUTFCVodUaAohDvr">
            Projekt Mälarbanan innebär att det mellan 2012 och 2025 byggs
            ett nytt dubbelspår på sträckan mellan Tomteboda och Kallhäll
            i två etapper. Det kommer motverka den flaskhalseffekt som sker
            när många tåg delar på utrymmet på spåren närmast Stockholm central.
            Detta kommer att stärka robustheten på järnvägssträckan då det
            möjliggör en ökad separering av pendeltåg från övrig trafik. Det
            kommer öppna upp för tätare turer, bättre punktlighet och kortare
            restid. Vi anser att de kapacitetshöjande åtgärderna på Mälarbanan
            kan göra stor nytta och bör fortgå etappvis.
          </p>
          <p xml:id="i-EZPFpdpdngzoFPJjjRfbho">
            Jönköpingsbanan
          </p>
          <p xml:id="i-ARzKUBhSj9GpfJayB2vZXn">
            Jönköpingsbanan är en 113 kilometer lång järnväg som förbinder
            Västra stambanan med Södra stambanan mellan Falköping och Nässjö.
            Den utgör därmed en viktig tvärförbindelse för att knyta samman
            arbetsmarknaden i denna del av södra Sverige. För närvarande är
            hela banan enkelspårig och trafikeras av både persontrafik och
            godstrafik. Kapacitetshöjande åtgärder på järnvägssträckan är
            starkt efterfrågade då banan i dag har en standard som inte svarar
            upp mot de ambitioner som finns om ökad trafikering samt för att
            minska restiderna.
          </p>
          <p xml:id="i-MZzTUWRh9wu49gADcw51Jr">
            Jönköpingsbanan mellan Jönköping och Värnamo pekas ut som en
            brist i transportsystemet av alliansregeringen och Trafikverket
            i den nationella transportplanen för 2014–2025. Kapacitetshöjande
            åtgärder på denna sträcka bör därmed övervägas i nästa planeringsomgång.
          </p>
          <p xml:id="i-KsLsQbDL8dCaH5bxLrNQB9">
            Blekinge kustbana
          </p>
          <p xml:id="i-MR5E858B7qoXZ5kdmaHHEV">
            Blekinge kustbana är en enkelspårig järnväg mellan Kristianstad
            och Karlskrona. Järnvägen är viktig för att knyta samman Blekinge
            län med Skåne och därmed i förlängningen även Öresundsregionen.
            Sedan Blekinge kustbana elektrifierades 2005 har resandet även
            ökat. Åtgärder på banan är därmed viktiga för att bl.a. kunna
            möta det ökande resandet i kombination med ökad godstrafik till
            och från hamnen i Karlshamn.
          </p>
          <p xml:id="i-Ve2z8BiM9pXFJywPzmpF6S">
            Kapacitetsbrister på Blekinge kustbana pekas ut som en brist
            i transportsystemet av alliansregeringen och Trafikverket i den
            nationella transportplanen för 2014–2025. Kapacitetshöjande åtgärder
            på denna sträcka bör därmed övervägas i nästa planeringsomgång.
          </p>
          <p xml:id="i-C4Ay3muxZzghzDtRduFYS5">
            Bergslagsbanan
          </p>
          <p xml:id="i-YXxsVzAtWDW49tA2g3E7WG">
            Bergslagsbanan sträcker sig från Gävle till Kil i Värmland. Totalt
            sett går den igenom fem landskap varav ett är Dalarna och banan
            är 478 kilometer lång. Bergslagsbanan utgör ett viktigt godsstråk
            mellan Bergslagen och Göteborg och järnvägsstråket är till stor
            del enkelspårigt.
          </p>
          <p xml:id="i-KJPa8TgNZ18yEYhhydLHXF">
            Kapacitetsbrister på Bergslagsbanan pekas ut som en brist i transportsystemet
            av alliansregeringen och Trafikverket i den nationella transportplanen
            för 2014–2025. Åtgärder på denna sträcka bör därmed övervägas
            i nästa planeringsomgång.
          </p>
          <head xml:id="i-GnXoEHzwKtqjqhRk3VViEv" type="h2">
            Ett hållbart transportsystem
          </head>
          <p xml:id="i-VCnhGXXak9yZ8gsdotdqvb">
            Klimatavtalet från Paris innebär ett historiskt steg i det internationella
            arbetet med att minska utsläppen av växthusgaser. Moderaterna
            vill att vi ska gå mot ett transportsystem som förenar god tillgänglighet
            med lägre utsläpp av klimatgaser. För att vi ska kunna nå Miljömålsberedningens
            mål om att Sverige ska vara klimatneutralt till 2045 krävs ytterligare
            insatser. Detta gäller i synnerhet inom transportsektorn där den
            största utmaningen när det gäller att bryta Sveriges beroende
            av fossila bränslen finns. I dag står transportsektorn ungefär
            för en tredjedel av våra samlade utsläpp av växthusgaser.
          </p>
          <p xml:id="i-TjQbAw5FtGaMmc3AVRKv3r">
            Sverige är och ska vara ett grönt föregångsland. Tillväxt är
            en förutsättning för att vi ska kunna komma till rätta med världens
            utmaningar på miljö- och klimatområdet och en förutsättning för
            att fler länder ska kunna och vilja följa i våra fotspår. Klimathotet
            möts bäst genom effektiva och teknikneutrala styrmedel som bidrar
            till såväl teknikutveckling och förändrat beteende som en ökad
            användning av mer hållbara lösningar. Sverige ska fortsatt ligga
            i framkant men det är viktigt att inse att klimatutmaningen enbart
            kan lösas genom ökat globalt samarbete och internationella överenskommelser.
            Globala utmaningar kräver globala lösningar.
          </p>
          <p xml:id="i-5spcLZGJu7EZScs2GQkA4W">
            Under alliansregeringen ökade andelen förnybart i transportsektorn
            nära fyra gånger och målet om att nå 10 procent förnybar energi
            i transportsektorn till 2020 uppnåddes med marginal. Fler insatser
            måste dock komma till för att nå Sveriges långsiktiga klimat-
            och energimål. Vi vill minska transporternas klimatpåverkan genom
            att tillvarata möjligheterna med ny teknik, öka andelen förnybara
            drivmedel, ha en hög klimatprestanda på såväl fordon som drivmedel
            och effektivare transporter.
          </p>
          <p xml:id="i-Xk7zTmvjag7s3c6dLNwAJB">
            Att främja teknikutveckling är avgörande för vår möjlighet att
            nå ett hållbart transportsystem. Sverige ska minska utsläppen
            från transporterna och bryta beroendet av fossila drivmedel. Moderaterna
            anser att en ökad mobilitet går att förena med minskade utsläpp.
            Människor kommer att fortsätta efterfråga resandet och därför
            är det viktigt att utveckla transportsystemet i en hållbar riktning.
            Såväl biodrivmedel som ökad elektrifiering kan användas för att
            ersätta fossila drivmedel i vägtrafik samt luft- och sjöfart.
          </p>
          <p xml:id="i-FAgvAZVc5aysYV5AEDGrgt">
            För att bidra till omställningen till en fossiloberoende transportsektor
            anser Moderaterna att det bör införas ett bonus–malus-system.
            Det innebär ett teknikneutralt system där mer miljöanpassade fordon
            premieras vid inköpstillfället genom en bonus, medan fordon med
            höga utsläpp av koldioxid får högre fordonsskatt. En ny utredning
            behöver tillsättas för att systemet ska vara teknikneutralt och
            så effektivt och klimatsmart som möjligt. Supermiljöbilspremien,
            som utnyttjats i mycket hög utsträckning, bör förlängas fram till
            dess att ett välutformat och effektivt bonus–malus-system är på
            plats. För att öka andelen miljöbilar anser vi fortsatt att premien
            bör vara 40 000 kronor för alla bilar som släpper ut mindre än
            50 gram per kilometer. I vår budget för 2017 satsar vi 700 miljoner
            kronor på supermiljöbilspremien.
          </p>
          <p xml:id="i-JLpDhELEQUY9XXwjQvm7bb">
            Ökningen av antalet laddhybrider och rena elbilar på våra vägar
            går i hög fart. Det är viktigt att staten som infrastrukturhållare
            tar sitt ansvar i syfte att främja den ökade användningen. Vi
            vill att satsningen på statligt stöd till laddstolpar fortgår
            för att säkerställa att nödvändig infrastruktur finns för att
            en omställning av fordonsflottan ska kunna ske. Moderaterna satsar
            därför 100 miljoner kronor per år 2017 och 2018 på statligt stöd
            för laddstolpar.
          </p>
          <p xml:id="i-CZK3UASBnsx9U84pQjdexQ">
            Genom ett gott näringslivsklimat, forskning och effektiva styrmedel
            öppnas nya möjligheter inom t.ex. nya drivmedel, infrastruktur
            och elektrifiering, som kan stärka vår konkurrenskraft och öppna
            nya exportmöjligheter. Ökad elektrifiering kan bidra till ett
            mer hållbart transportsystem. Beräkningar som WSP har gjort visar
            att två tredjedelar av lastbilstransporterna i Sverige skulle
            kunna utföras på elvägar 2030. Det skulle minska energianvändningen
            med runt tio terawattimmar per år. Vi anser därför att det är
            angeläget att regeringen ger Trafikverket i uppdrag att ta fram
            en strategi för en fortsatt utbyggnad av elvägar i Sverige.
          </p>
          <p xml:id="i-3pPPtTGYJwoaBMHj3RyMiY">
            Stora framsteg har gjorts vad gäller grönt flygbränsle. I projektet
            Lignojet, som finansieras av Vinnova och ska redovisas i december
            2016, testas hur biobaserat flygbränsle kan produceras från skogsråvaror.
            Målet är att få fram tillämpningar inom produkter med skogsråvaror
            som bas, vilket kan bana väg för en certifiering av skogsråvara
            som flygbränsle. Det här påvisar behovet av mer forskning för
            att kunna påskynda utvecklingen på området. Än så länge är dock
            det fossila jetbränslet betydligt billigare att använda men med
            rätt incitament kan användningen av grönt flygbränsle öka. Ett
            exempel på detta är det norska regelverket där stortinget har
            beslutat om att reducera start- och landningsavgifterna med 25
            procent för de flygplan som använder minst 25 procent grönt flygbränsle.
            Det norska exemplet är ett utmärkt sätt för politiken att uppmuntra
            flygets gröna omställning utan att det skadar jobb och tillväxt.
            Vi vill se att ett liknande system införs i Sverige, vilket bör
            ske på ett budgetneutralt sätt. Därför vill vi se över möjligheten
            att införa ett system med differentierade start- och landningsavgifter
            för flyget i syfte att stimulera användningen av biodrivmedel.
          </p>
          <p xml:id="i-RWnw4SXByxFB5RspgaKU7z">
            Digitaliseringen har gjort det möjligt för delningsekonomin att
            växa inom transportsektorn. Fler bilpooler och mer samåkning är
            exempel på hur transporter kan komma fler till del samtidigt som
            våra resurser utnyttjas effektivare. Vi har troligtvis bara sett
            början på en hastig utveckling som revolutionerar synen på såväl
            hur vi transporterar oss som behovet av att äga i sig. En tredjedel
            av Sveriges klimatutsläpp kommer från transporter. Kan varje bil
            användas effektivare finns det stora möjligheter att minska Sveriges
            totala klimatpåverkan. En vanlig personbil står stilla 97 procent
            av tiden och genom ökat delande kan våra resurser användas mer
            effektivt. Fortfarande är många av våra regelverk utformade i
            en tid före digitaliseringens och även delandets genombrott. Det
            finns stora vinster att hämta från ett moderniserat regelverk
            som ger både aktörerna i delningsekonomin och kommunerna fler
            verktyg.
          </p>
          <p xml:id="i-5dyrZpLHJ2JAUknPDD41Qg">
            För att möta miljöutmaningarna och för att finna sätt att skapa
            långsiktigt hållbara transporter behöver vi arbeta målmedvetet
            med förnyelsebara och fossilfria bränslen. Infrastrukturen för
            bränsledistribution och försäljning måste därför utvecklas så
            att flera olika sorters fossilfria och förnyelsebara bränslen
            finns tillgängliga och kan bli konkurrenskraftiga på fordonsmarknaden.
            För att man ska våga investera i ett fordon som drivs med ett
            alternativt bränsle krävs förutsättningar för att kunna tanka
            bilen i hela landet och även när man åker utomlands. Detta är
            särskilt viktigt för godset på väg som ofta reser över landsgränser,
            varför vi ser positivt på den europeiska unionens arbete med att
            utveckla infrastrukturen för alternativa bränslen. I framtiden
            kommer ett bredare utbud av såväl flytande bränslen som tillgång
            till elektricitet att krävas för att vägtrafiken ska fungera fullt
            ut utan negativ inverkan på klimatet.
          </p>
          <p xml:id="i-H1LqtTVTtKGaopYNQr499T">
            Moderaterna anser att det är av stor vikt att Sverige ligger
            i framkant när det gäller att anamma teknikutveckling och innovation.
            På sikt kommer även denna sorts tillgång på energi för framdrivning
            av fordon att behöva byggas ut och komma fler till del. För att
            nå dit krävs fortsatt goda förutsättningar för testprojekt, ett
            gott samarbete mellan innovatörer och svenska myndigheter samt
            ett gott företagsklimat för teknikföretag.
          </p>
          <head xml:id="i-Jrsz73dK1t7axbYwhmz1tC" type="h3">
            En attraktiv kollektivtrafik
          </head>
          <p xml:id="i-JpEHcqz6P8ufoeBcPd3Q6T">
            En väl fungerande kollektivtrafik lägger grunden för att transportsystemet
            i hela Sverige ska fungera på ett tillfredsställande sätt. Buss,
            spårväg, tunnelbana och pendeltåg reducerar utsläppen och minskar
            trängseln på vägarna. Ökat kollektivt resande bidrar till att
            uppfylla de transportpolitiska mål som riksdagen har beslutat
            om. Därför vill Moderaterna att kollektivtrafiken fortsätter att
            byggas ut på ett ansvarsfullt sätt i hela landet.
          </p>
          <p xml:id="i-WgG53emqn6J87CX8MXrwBK">
            I ett branschgemensamt beslut har Sveriges kollektivtrafikmyndigheter
            satt upp ett mål om att på sikt fördubbla kollektivtrafikens marknadsandel
            samt fördubbla kollektivtrafikresandet fram till 2020. Riksdagen
            har riktat ett tillkännagivande gentemot regeringen för att understryka
            vikten av fördubblingsmålet och statens ansvar i att bidra till
            att skapa rätt förutsättningar för att det ska kunna nås. Ska
            målet uppnås måste det vara attraktivt, tillgängligt och tryggt
            att välja kollektivtrafiken framför bilen.
          </p>
          <p xml:id="i-Cobp6M6JR1WFzR9CMaxJzD">
            Tryggheten ökar både genom att resenärerna kan lita på att bussen
            kommer och går på utsatt tid och genom att hållplatser, perronger
            och tåg känns säkra för alla resenärer. Kollektivtrafiken måste
            också vara tillgänglig för alla om attraktiviteten ska öka och
            fördubblingsmålet uppnås.
          </p>
          <p xml:id="i-RNw8FR8Ha6w9JE9i6ahfoi">
            Inom ramen för Sverigeförhandlingen pågår diskussion och förhandling
            om ny tunnelbana i Stockholm och ny spårväg eller nya stombussar
            i Göteborg, Malmö, Helsingborg och Lund. Moderaterna är positiva
            till modellen som används av Sverigeförhandlingen där bostadsnyttan
            inkluderas i kollektivtrafikutbyggnaden. Under alliansregeringens
            tid vid makten genererade den förhandlingsmodellen fyra nya tunnelbanesträckningar
            och nästan 80 000 nya bostäder i Stockholmsområdet genom den s.k.
            Stockholmsförhandlingen. Att bygga nya tunnelbanelinjer i Stockholm
            var ett historiskt beslut som visade att det går att öka bostadsbyggandet
            och kollektivtrafikutbyggnaden när stat och regioner och kommuner
            samverkar. Det är bra att den modellen byggs vidare på.
          </p>
          <head xml:id="i-TcEBghbDkKsiZrwF8KAfUD" type="h2">
            Framtidens transporter
          </head>
          <head xml:id="i-42zTs9rseKE7YqADXQ8731" type="h3">
            Automatisering och digitalisering
          </head>
          <p xml:id="i-RzmuvbtQiTs8bPkUXijpZW">
            Teknikutvecklingen inom transportområdet går med rasande fart
            och troligen kommer vårt sätt att förflytta oss se väldigt annorlunda
            ut inom några decennier jämfört med i dag. I början av 2017 kommer
            100 av Volvos självkörande bilar att börja köra på vägarna i Göteborg.
            Det innebär ett stort tekniksprång och gör att såväl regeringen
            som svenska myndigheter måste vara proaktiva i sitt arbete för
            att Sverige inte ska hamna efter. Konkurrensen om att vara ett
            attraktivt land för att etablera den här formen av utvecklingsverksamhet
            och forskning kommer att vara mycket stor. Potentialen i självkörande
            fordon är enorm och för att den ska kunna tas till vara här i
            Sverige och ge oss en fördel gentemot andra länder krävs skyndsamma
            regeländringar och stimulerande insatser.
          </p>
          <p xml:id="i-KwVmLURG6pU121gbY4AC9c">
            Utvecklingen mot självkörande fordon kommer föra med sig stora
            fördelar för den enskilde. Flexibiliteten och friheten för såväl
            arbetspendlaren och semesterresenären som näringslivet kommer
            öka. Forskning styrker även det faktum att trafiksäkerheten skulle
            stärkas med en ökad automatisering då exempelvis förares trötthet,
            andra mänskliga faktorer eller i värsta fall alkoholpåverkan i
            dag påverkar hur fordonet framförs. Även äldre som inte sällan
            får svårare att köra bil i takt med att synen ofta försämras skulle
            kunna dra stor fördel av självkörande bilar i framtiden och därmed
            uppleva fortsatt frihet i ålderdomen. Vår förhoppning är att Sverige
            ska fortsätta vara drivande på området och anamma den nya tekniken.
            Det kommer stärka vår konkurrenskraft och främja jobb och tillväxt
            i vårt land.
          </p>
          <p xml:id="i-7sdjrE3hBP7LvqT6JPayjG">
            Teknikutvecklingen kommer inte att ske över en natt men den kommer
            att gå fort och i flera steg. Olika nivåer av automatisering av
            fordonen kommer att överlappa samtidigt som flera icke automatiserade
            fordon kommer att finnas kvar på våra vägar under en längre tid
            framöver. För att ta till vara de effektiviseringar som kan skapas
            i systemet med en ytterligare automatisering krävs att ansvariga
            myndigheter arbetar strategiskt med att skapa förutsättningar
            för detta.
          </p>
          <p xml:id="i-BULXCPk8THpdRsG6YJutn9">
            Det finns goda skäl för arbetet att komma igång så snart som
            möjligt, inte minst efter det att regeringens egen utredare på
            området, Jonas Bjelfvenstam, generaldirektör på VTI, har konstaterat
            att det finns flera saker som kan och bör göras utan att invänta
            pågående utredningsarbete. Detta innebär exempelvis att regeringen
            i sitt arbete med att ta fram kommande vägprojekt bör låta Trafikverket
            titta på i vilken utsträckning dessa ska anpassas för och kanske
            till och med reserveras för trafik med autonoma fordon. Regeringen
            bör också redan nu ge ansvariga myndigheter i uppdrag att kartlägga
            hur frekvensutrymme skulle kunna användas för kommunikation mellan
            fordon för ökat effektivt utnyttjande av befintlig väginfrastruktur.
          </p>
          <p xml:id="i-5uhSjSVL5gfcGf1DytDcAJ">
            En mer effektivt utnyttjad väginfrastruktur med hjälp av tekniken
            som följer med en ökad automatisering av fordonsflottan innebär
            även positiva miljökonsekvenser. Det sker dels genom att fordonen
            själva kan köra på ett mer miljövänligt sätt än mänskliga förare,
            dels genom minskat behov av utbyggd infrastruktur när fordonen
            kommunicerar bättre, är mindre benägna att hamna i olyckssituationer
            och kan färdas närmare varandra i högre hastigheter. Med ett större
            informationsutbyte fordonen emellan men även med en mer digitaliserad
            infrastruktur kan autonoma fordon få information om trafikhändelser
            och trafikmönster som en mänsklig förare inte kan förutse. För
            att detta ska vara möjligt krävs att infrastrukturhållaren är
            en del i utvecklingen och utgör ett led i informationsinsamling
            och distribution.
          </p>
          <p xml:id="i-BnR7rZTVUPjSkP7wsrhQ8j">
            Kollektivtrafiken i våra städer och på vår landsbygd kommer med
            stor sannolikhet att påverkas markant av det här teknikskiftet.
            Genom mer anropsstyrd trafik i områden där det i dag är glest
            mellan resenärerna på bussen kan en högre effektivitet per skattekrona
            uppnås samtidigt som servicen till den som väljer att resa kollektivt
            blir bättre. Med teknikutvecklingen i fordonsparken kan förutsättningarna
            att bo utanför tätorten och ändå välja bort bilen som transportsätt
            på riktigt bli möjligt. Gemensamma lösningar med bilpooler och
            mobilitetstjänster skapar i kombination med autonoma fordon helt
            nya förutsättningar såväl i städer som i hela landet. Med den
            nya tekniken och de mobilitettjänster som möjliggörs därigenom
            kommer gränserna mellan privatbilism och kollektivtrafik att bli
            alltmer otydliga och våra rörelsemönster ställa andra krav på
            stadsplanering. Även detta måste redan nu beaktas i den fortsatta
            planeringen.
          </p>
          <p xml:id="i-C4MaBwBzw5A7LvUpvbKYNq">
            Godstransporter på väg sker i dag i hård konkurrens med företag
            från andra länder på en alltmer internationell marknad. Goda villkor
            ska gälla för åkerinäringen i hela den europeiska unionen och
            med hjälp av ett tekniksprång kan de svenska företagen skaffa
            sig en fördel gentemot sina konkurrenter och ta marknadsandelar.
            Teknik som gör att föraren inte alltid själv måste köra fordonet
            gör att effektiviteten per fordon kan öka samtidigt som arbetsvillkoren
            för åkeriernas personal stärks. Det innebär att förarna ges möjlighet
            till att ägna sig åt andra arbetsuppgifter under själva transporten.
            Det är bl.a. genom denna sorts komparativa fördelar som svensk
            åkerinäring kan stå sig stark i internationell konkurrens samtidigt
            som vi värnar goda arbetsvillkor.
          </p>
          <head xml:id="i-3mczTGwvTX7yKJ1t7w4m6b" type="h3">
            Elektrifiering av vägnätet
          </head>
          <p xml:id="i-5Xa3jKTD9uwvSYPxZmxUp4">
            För att nå målet om att Sverige ska ha en fossiloberoende fordonsflotta
            2030 måste transportsystemet förändras. Genom att använda redan
            befintlig väginfrastruktur på nya och effektivare sätt kan utsläppen
            minska utan att transportkostnaderna ökar, samtidigt som Sveriges
            konkurrenskraft värnas. I stora delar av landet saknas alternativ
            till vägen för att kunna transportera gods eller arbetspendla.
            Vägen erbjuder även en flexibilitet som många andra transportslag
            saknar.
          </p>
          <p xml:id="i-9ui4Ze2MtjfK5GhGh9XvLR">
            Ett exempel på hur befintlig väginfrastruktur kan användas effektivare
            och miljövänligare är försöken med att elektrifiera de tunga vägtransporterna
            som påbörjades under alliansregeringens tid vid makten.
          </p>
          <p xml:id="i-Ey26rUZBQ7UWB7yT7gpKaM">
            I Sverige testas just nu två olika tekniker för elektrifiering
            av tunga vägtransporter. Den ena tekniken bygger på överföring
            av elektricitet via luftledningar och den andra bygger på skenor
            där fordonet hämtar ström från ledningar i vägen. Tekniken med
            luftledningar har kommit längst och en två kilometer lång sträcka
            på E16 i Sandviken invigdes för trafik under sommaren 2016. Samtidigt
            fortsätter tekniken med överföring av elektricitet från en skena
            i vägen att utvecklas mellan Rosersberg och Arlanda.
          </p>
          <p xml:id="i-G5T7fBihhZHoaQNRfDw5Xx">
            Det är inte politikens uppgift att på ett tidigt stadium bestämma
            vilken teknik som är att föredra av de två som testas. Däremot
            bör politiken peka ut möjligheterna och öppna dörren för att elektrifieringen
            av Sveriges vägar ska kunna fortsätta.
          </p>
          <p xml:id="i-VMBHEck4ktNGuSXp6TxVXt">
            Det går ännu inte att exakt slå fast vad det kostar att elektrifiera
            vägar för tunga transporter. Trafikverket uppskattar dock kostnaden
            till ungefär 12 miljoner kronor per kilometer om projektet görs
            i stor skala. Det ger en investeringskostnad på uppskattningsvis
            25 miljarder kronor för att elektrifiera sträckan Stockholm–Göteborg–Malmö
            och Stockholm–Haparanda. Därtill tillkommer kostnader för konvertering
            av fossildrivna fordon samt löpande kostnader för ökat underhåll.
          </p>
          <p xml:id="i-YZ4Ap4daaoNk7aoHtNddVt">
            På längre sikt kan det vara intressant att överväga en lösning
            där olika aktörer tillåts att elektrifiera större vägstråk och
            därefter ta ut en brukaravgift på sträckan för de som utnyttjar
            elen.
          </p>
          <head xml:id="i-PWv7uBGriRt4eBYEpo3GWS" type="h2">
            Luftfart
          </head>
          <head xml:id="i-SZwYW7F69Cyb59ubzuZVHf" type="h3">
            Arlandas vikt som Sveriges största flygplats
          </head>
          <p xml:id="i-XJ4wUCYeaqyo96ehXhDWb">
            Arlanda flygplats spelar en central roll för Sveriges möjligheter
            att bibehålla en god tillgänglighet såväl nationellt som internationellt.
            I en alltmer globaliserad värld är goda utrikesförbindelser avgörande
            för Sveriges konkurrenskraft. Därför måste Arlanda som utrikesflygplats
            utvecklas för att Sverige ska vara det självklara valet i Norden
            för t.ex. lokalisering av företags huvudkontor. Arlanda flygplats
            är viktig för tillväxt i hela landet och Swedavias egen målbild
            är att Arlanda ska bli Nordens största flygplats.
          </p>
          <p xml:id="i-T5eZSvbQgKufzRQwFid2Rb">
            Det är mycket positivt att Arlanda är aktuell för preclearance
            till USA, vilket innebär att amerikansk gränskontroll på sikt
            kan genomföras vid avgång från Arlanda i stället för vid ankomst
            till USA. Därigenom ökar förutsättningarna för fler direktförbindelser,
            vilket ytterligare kommer att stärka Arlandas position.
          </p>
          <p xml:id="i-FCFZqHWND16vuMi1Qfhy48">
            Arlanda hade under 2015 totalt 23 miljoner resenärer, vilket
            är en ökning med 7 miljoner sedan 2008. Swedavia, som äger, driver
            och utvecklar Arlanda flygplats, bedömer att man kommer att behöva
            investera i en fjärde start- och landningsbana samt en ny terminal
            för att möta det ökande resandet med flyg. Vi anser att det är
            en högst angelägen kapacitetshöjande åtgärd som kan bidra till
            en fortsatt utveckling av Arlandas funktion som Sveriges största
            flygplats, vilket främjar jobb och tillväxt i hela landet. Det
            är i sammanhanget också viktigt att goda förbindelser till och
            från Arlanda kan säkras. Där spelar tågtrafiken en central roll.
          </p>
          <head xml:id="i-5RjnjvEug7L7JqmLzTfGzP" type="h3">
            Bromma flygplats som nav för inrikesflyget
          </head>
          <p xml:id="i-F3N9G2pyZ5SBE4BaaAzEH8">
            Brommas huvudsakliga funktion är som ett nav för landets inrikesflyg,
            vilket avlastar Arlanda som i större utsträckning kan fungera
            som Sveriges utrikesflygplats. Bromma flygplats utgör en viktig
            funktion för att knyta samman vårt land och minska avstånden.
            Regeringen har talat i termer av att Bromma flygplats enbart skulle
            vara en Stockholmsfråga när det i realiteten är tvärtom. Flygplatsens
            centrala funktion är att värna tillgängligheten till huvudstaden
            och andra delar av världen för övriga världen. Orter som exempelvis
            Östersund i Jämtlands län och Visby i Gotlands län har ett stort
            behov av goda, konkurrenskraftiga och snabba transportmöjligheter
            till Stockholm, och då är flyget det enda alternativet. Utan Bromma
            flygplats skulle den tillgängligheten försämras då antalet avgångar
            till och från Stockholm totalt sett skulle minska.
          </p>
          <p xml:id="i-A2Rw1kUhmVWJiqWfwsF6gs">
            Att regeringen vill lägga ned Bromma flygplats är ett dråpslag
            mot hela landet då Arlanda flygplats inte har kapacitet nog för
            att en överflyttning av flygen från Bromma skulle vara möjlig.
            Stockholms Handelskammare har beräknat att totalt 24 000 jobb
            runt om i landet hotas av en nedläggning, vilket är en tydlig
            indikation på stora konsekvenser för jobb och tillväxt i hela
            landet.
          </p>
          <p xml:id="i-6g8HxtPN1aZ6NTKEmL2mcL">
            Bromma avlastar Arlanda flygplats så att Arlanda på ett bättre
            sätt kan tillgodose Stockholms och Sveriges behov av utrikesförbindelser.
            Med två flygplatser i Stockholm blir vi även mindre sårbara för
            de negativa konsekvenser som störningar kan ge upphov till. Det
            är flygresenärerna som skulle få betala priset ifall Bromma flygplats
            läggs ned. Följden blir att konkurrensen på flygmarknaden försämras,
            vilket i sin tur kan leda till färre avgångar och högre biljettpriser
            för resenärerna.
          </p>
          <p xml:id="i-KftCMhTJG5sKhsXsYhbnkJ">
            Riksdagen har riktat flera tillkännagivanden till regeringen
            mot bakgrund av dess bristfälliga hantering av Bromma flygplats.
            De handlar om att Bromma flygplats dels ska bevaras, dels ska
            utvecklas. Vi förväntar oss inget annat än att regeringen nu tar
            hänsyn till vad en riksdagsmajoritet faktiskt vill göra med Bromma
            flygplats. Något annat vore mycket illavarslande.
          </p>
          <p xml:id="i-4ttvGuAVgAuGhPG5GTc8YL">
            Regeringens bristfälliga hantering av Bromma flygplats har lett
            till att riksdagens konstitutionsutskott prickat ansvarig minister
            vid två tillfällen, något som kraftigt stärker bilden av att regeringen
            inte har agerat på ett ansvarsfullt sätt i den här frågan. Moderaterna
            är tydliga med att ett starkt inrikesflyg är viktigt för att hela
            Sverige fortsatt ska kunna leva och utvecklas.
          </p>
          <head xml:id="i-6t6fbWiNx5V94vkJg4VXmu" type="h3">
            Regionala flygplatsers roll för en god tillgänglighet
          </head>
          <p xml:id="i-VSZgXZfteLJc585xAyBuia">
            Sveriges stora avstånd gör att vi är helt beroende av ett fungerande
            flyg och en möjlighet för näringslivet att lätt kunna ta sig till
            Stockholm och ut i världen. De regionala flygplatserna binder
            samman Sverige, skapar arbetstillfällen och ökar möjligheterna
            till turism i hela landet. Därför är det viktigt att regeringen
            systematiskt arbetar för att stärka villkoren för svenskt flyg.
            Då EU-kommissionen i dag genomför granskningar av en rad regionala
            flygplatser som erhåller statsstöd råder en osäkerhet kring hur
            framtiden ska bli för dessa. Vi förutsätter att regeringen tar
            i beaktande de problem som de regionala flygplatserna i dag upplever
            i sin kommande flygstrategi. Alliansen menar att regeringen bör
            värna de regionala flygplatserna och deras fortlevnad. De har
            en viktig funktion för att knyta samman vårt avlånga land och
            bidra till en god tillgänglighet.
          </p>
          <head xml:id="i-CKHUuAXnUKPgQ8sLwmSVnb" type="h3">
            Drönare
          </head>
          <p xml:id="i-QVwADwFhfLsWuRu82kdffN">
            Tekniken kring drönare fortsätter att utvecklas i hög hastighet
            och därmed ökar också antalet radiostyrda och autonoma luftfarkoster
            i det svenska luftrummet. Detta kan innebära utmaningar, vilket
            noterats vid flera tillfällen kring svenska flygplatser när reguljär
            trafik och de s.k. drönarna ska samsas om luftrummet. Flygsäkerhet
            har överordnad betydelse, vilket inledningsvis är viktigt att
            betona. Den potentiella nyttan med drönare är dock mycket stor.
            En översyn av relevant lagstiftning och införande av en testverksamhet
            för drönare kan säkerställa att samhället inte riskerar att gå
            miste om de positiva sidor tekniken för med sig samtidigt som
            andra viktiga aspekter rörande exempelvis säkerhet beaktas. Vi
            anser att det behöver tas fram en nationell strategi och moderniserad
            lagstiftning för drönare som både bejakar möjligheterna med ny
            teknik och samtidigt värnar flygsäkerheten.
          </p>
          <p xml:id="i-A4kb8vd8uzK9d32MnBSF5u">
            Drönare kommer spela en allt viktigare roll i framtiden. Det
            kan handla om exempelvis leverans av paket, postleveranser, flygfoton,
            sjukvård, jordbruk, brottsbekämpning och fjällräddning eller att
            erbjuda förbättrad mobiltäckning. Än så länge är marknaden för
            drönare relativt ung, men det är viktigt att politiken följer
            utvecklingen och inte blir en bromskloss. Sverige är ett land
            som ligger i teknisk framkant med många innovativa entreprenörer
            och företag. Därmed är chansen stor att nya användningsområden
            och ny utveckling av drönare sker i Sverige.
          </p>
          <p xml:id="i-N97WXSs48WbbM3H2QFsjoy">
            Om Sverige ska vara ett föregångsland när det gäller att tillvarata
            möjligheterna med den nya tekniken kring drönare krävs också att
            våra svenska myndigheter är framåtblickande och inte bara hanterar
            teknikutvecklingens konsekvenser utan också är aktiva i utvecklingen
            av säkra lösningar för teknikanvändningen. Exempel på detta är
            att i samarbete med teknikutvecklarna arbeta fram förutsättningar
            för gemensam flygledning på lägre höjd för de drönare som i olika
            syften kommer att trafikera luftrummet. Andra länder såsom Nederländerna
            arbetar redan i denna riktning och står redo att ta sin del av
            ansvaret den dagen tekniken är på plats fullt ut.
          </p>
          <p xml:id="i-L1Br48khgY8wCnH5T6CV9s">
            Detta är en förutsättning för att vara en attraktiv plats att
            även inledningsvis etablera mer omfattande kommersiell drönarverksamhet
            och därmed möjliggöra att Sverige får ta del av frukterna av tekniksprången
            som sker. Sverige som har som ambition att vara bland de mest
            digitaliserade länderna i världen måste ha ett strategiskt arbete
            för att tillsammans med marknadens aktörer skapa säkra, attraktiva
            och effektiva lösningar för hur luftrummet ska användas på ett
            för samhället bra sätt. I detta arbete kommer även utformningen
            av kringliggande lagstiftning att spela stor roll.
          </p>
          <head xml:id="i-X2GPhX4bAvGehaw5CNwCVt" type="h2">
            Sjöfart
          </head>
          <head xml:id="i-RTk3qVMvJ2eu5WCZDooSvy" type="h3">
            Sjöfartens centrala roll i transportsystemet
          </head>
          <p xml:id="i-24qJmWAFU3Shfc3uvq8DaA">
            Bättre villkor för svensk sjöfart spelar en viktig roll för att
            nå mer hållbara transporter och det finns en stor outnyttjad potential
            för ytterligare sjöfart i Sverige i dag. Det gods som Sverige
            i dag exporterar till andra delar av världen görs till största
            delen av sjöfarten. En stärkt konkurrenskraft bidrar till att
            den svenska sjöfarten kan fortsätta utvecklas, växa och ha en
            hög innovationstakt.
          </p>
          <p xml:id="i-VbyeXHjRZGSuc8zA3VyVzn">
            Sjöfarten är en viktig faktor för klimatomställningen. Sveriges
            drygt 50 hamnar tillsammans med våra inre vattenvägar innebär
            att vi har goda möjligheter att i större utsträckning än i dag
            avlasta vägnätet och på så sätt minska klimatbelastningen. Eftersom
            godstransporter i låga hastigheter till sjöss ger mindre klimatpåverkan
            än vägtransporter är en utveckling av sjöfarten en viktig del
            för att uppnå våra miljömål. Det är angeläget att inte svenska
            särregler införs som fördyrar eller försvårar användningen av
            de inre vattenvägarna.
          </p>
          <p xml:id="i-FbTrsCtE4gJupMKaQZb4AX">
            Både järnvägsnät och vägnät lider runt om i vårt land av kapacitetsbrist
            på sina håll. Att öka andelen transporter till sjöss innebär att
            vi på ett effektivt sätt kan optimera användningen av vårt transportsystem.
            Det är viktigt att hänsyn tas till de behov som är kopplade till
            farleder, slussar och kanaler för att svara mot sjöfartens krav.
            Såväl Mälarregionen som Vänerregionen kräver en god infrastruktur
            för inlandssjöfart för att täcka behoven från näringslivet och
            medborgarna. Mälarprojektet som nu pågår är ett intressant exempel
            på hur förutsättningarna för transporter till sjöss kan stärkas.
            Projektet omfattar en rad anläggningsarbeten i Södertälje kanal
            och sluss där det sker en breddning av kanalen. Projektet ska
            stå klart 2018 och kommer bidra till ökad sjösäkerhet och stärkt
            kapacitet mellan Östersjön och Mälaren. Vi anser att det behöver
            tas ett helhetsgrepp om berörda regelverk och infrastruktur för
            att möjliggöra för inlandssjöfart på Vänern och Mälaren.
          </p>
          <p xml:id="i-7SGArBKFCbjeU38ySnGCq5">
            Sveriges geografiska läge gör att vi har en stor styrka vad gäller
            sjöfart och vi måste ha hamnar som är anpassade därefter. En corehamn
            är en prioriterad hamn inom EU och innebär att hamnen kan få del
            av de ca 300 miljarder kronor som EU satsar på infrastrukturen
            mellan 2014 och 2020. En corehamn är vidare en del av det europeiska
            nätverket TEN-T som har till syfte att knyta ihop och förbättra
            infrastrukturen inom EU. Fem svenska hamnar ingår i corestatusen:
            Stockholm, Trelleborg, Malmö, Luleå och Göteborg. Genom att värna
            och utveckla våra corehamnar stärker vi Sverige som en sjöfartsnation.
          </p>
          <p xml:id="i-LmD9NDAcEGhon9JP2gc1BV">
            En viktig del för våra hamnar är goda landanslutningar med bra
            möjligheter att frakta vidare gods med tåg eller lastbil, och
            det är ett arbete som måste prioriteras. I dag finns utvecklingsbehov
            i våra corehamnar för att möjliggöra nya arbetstillfällen och
            stärkt tillväxt, exempelvis behöver tillräcklig kapacitet för
            landanslutningar säkerställas. Sjöfarten har stor potential att
            möta de växande godsflödena till den skandinaviska halvön och
            en utveckling av hamnarna måste prioriteras. Våra hamnar måste
            ges förutsättningar att ligga i framkant för att kunna ta emot
            nytt, modernt tonnage. Det är viktigt att satsningar på väg och
            järnväg hänger samman med hamninfrastruktursatsningar då de är
            nödvändiga för att frakta gods vidare.
          </p>
          <p xml:id="i-BzPZkwFCZSsEehEynLzxJr">
            Grundprincipen för investeringar i allmänna farleder och slussar
            är att staten ansvarar för finansiering av investeringsåtgärder
            fram till hamnområdesgränsen. När det gäller de av EU utpekade
            corehamnarna krävs ett nära samarbete mellan staten och respektive
            huvudman för hamnarna då man samfällt har ett särskilt intresse
            av att hamnarnas konkurrenskraft och möjlighet att ta emot moderna
            fartyg består, som en del i det europeiska transportnätverket
            TEN-T.
          </p>
          <head xml:id="i-6jWB2T2rEjh2TpbFQtkEB5" type="h3">
            Göteborgs hamn
          </head>
          <p xml:id="i-FmGvcPrnzyaq66TACXhq6K">
            Göteborgs hamn är Skandinaviens största hamn. Det är den sista
            anhalten för stora delar av svensk industris varor innan de skeppas
            ut i världen. Totalt beräknas nära 30 procent av Sveriges utrikeshandel
            och 65 procent av Sveriges containertrafik passera Göteborgs hamn.
            Det innebär att mer än 800 000 containrar passerar genom hamnen
            årligen. Göteborgs hamns betydelse för jobb och tillväxt i hela
            Sverige går därmed inte att underskatta. För att bibehålla vår
            konkurrenskraft och värna Göteborgs hamn som Skandinaviens största
            behövs investeringar.
          </p>
          <p xml:id="i-ArQ5LVSFgz3pMAnHV5JSeV">
            För att möjliggöra att Göteborgs hamn ska kunna ta emot de största
            oceangående containerfartygen oberoende av lastmängd behöver de
            omkringliggande farlederna fördjupas. Att fördjupa farlederna
            är viktigt för att stärka hamnens konkurrenskraft, vilket har
            en direkt koppling till jobb och tillväxt i Västra Götalandsregionen
            och resten av Sverige. Trafikverket har i en studie visat att
            investeringar av detta slag har en hög samhällsekonomisk lönsamhet.
            Investeringar i muddringsåtgärder för att stärka Göteborgs hamns
            möjligheter att fortsätta växa bör övervägas i åtgärdsplaneringen.
          </p>
          <head xml:id="i-Mzpcw5PQsGsHpM6kxqpBD4" type="h3">
            Luleå hamn
          </head>
          <p xml:id="i-BwptwzwiXaHXJ7qAaKrYCY">
            En stor del av industrin i norra Sverige använder sig av Luleå
            hamn för sina godstransporter. Mot bakgrund av ökningen av gods
            från gruvindustrin i framför allt Norrbotten är kapacitetshöjande
            åtgärder för Luleå hamn, framför allt i form av muddring, direkt
            nödvändiga. Luleå är en av de hamnar som valts ut som strategiskt
            prioriterad hamn av EU TEN-T och projektet får även ekonomiskt
            stöd från EU.
          </p>
          <p xml:id="i-VKC1vrDLNCjBme9Z19q2na">
            I dag används framför allt två befintliga utskeppningshamnar,
            Narvik och Luleå, av gruvnäringen i norr. Utskeppning som sker
            från Narvik är betydligt större än den volym som skeppas ut från
            Luleå. Gruvnäringen efterfrågar en utveckling av Luleå hamns farledskapacitet
            så att större, mer djupgående fartygstyper kan hanteras. Det skulle
            innebära kostnadseffektivare transporter och bidra till att stärka
            svensk konkurrenskraft.
          </p>
          <p xml:id="i-XitScgEQGodGJR9Hd1P2bJ">
            År 2015 trädde svaveldirektivet i kraft i Sverige. Det bedöms
            kunna påverka malmkunders val av leverantör då det ökar transportkostnaderna
            i Östersjön. Med tanke på att svaveldirektivet inte berör gods
            som skeppas ut från Narviks hamn krävs åtgärder i linje med ovan
            nämnda för att inte den svenska industrins internationella konkurrenskraft
            ska påverkas negativt.
          </p>
          <p xml:id="i-VthnesS6LHAFiVZVRfo4rY">
            Det bör därmed övervägas om medel för investeringar i kapacitetshöjande
            åtgärder i Luleå hamn kan reserveras i åtgärdsplaneringen.
          </p>
          <head xml:id="i-R5LeRqQJrvHaMVhESZH1Kg" type="h2">
            Cykel
          </head>
          <p xml:id="i-ChDVjdUaxGLqrN8msVb3cn">
            Cykeln som transportmedel har en rad fördelar. Den har en positiv
            inverkan på folkhälsan, vilket är viktigt eftersom vi i dagens
            moderna samhälle är alltmer stillasittande. Cykeln minskar även
            utsläppen av växthusgaser samt trängseln på våra gator och vägar.
            Moderaterna anser att det är viktigt fortsätta arbetet med att
            få fler att välja cykeln.
          </p>
          <p xml:id="i-L4FqDD75WQqRrsa3NDG5mV">
            Det finns flera förbättringar att göra för cyklister, bl.a. i
            stadsmiljö för att stärka cykelns roll som transportmedel. Det
            är oroande att cykelolyckorna ökar. För att vi ska nå nollvisionen
            bör det därför prioriteras mer forskning och statistik vad gäller
            cykling för att öka både användande och säkerhet. Riksdagen har
            riktat två tillkännagivanden till regeringen. Ett om att ta fram
            en nationell cykelstrategi och vikten av en sammanhängande cykelinfrastruktur
            och ett om att se över möjligheterna att förenkla och göra det
            säkrare att cykla i stadsmiljö. Regeringen aviserade att strategin
            skulle komma under våren 2016, men den har ännu inte presenterats
            och det är angeläget att den kommer på plats så att stat, regioner
            och kommuner kan arbeta samlat för ett ökat cyklande.
          </p>
          <p xml:id="i-K4HgvYat6jgRGZuXWEwxDU">
            Sverige behöver bli bättre på att säkerställa att cykeln som
            trafikslag inkluderas vid planering och utbyggnad av infrastruktur.
            I dag är mycket av vår infrastruktur anpassad för bilar och inte
            cyklar. En viktig punkt är att kommuner ytterligare ökar sina
            ansträngningar för öka samordningen sinsemellan för att den totala
            samhällsnyttan av en utbyggd cykelinfrastruktur blir så stor som
            möjligt.
          </p>
          <p xml:id="i-71opE9YxsfU34E3uv4ytw7">
            Även inom cykelområdet bidrar ny teknik till nya möjligheter.
            Vissa väljer bort cykeln särskilt på långa avstånd för att den
            upplevs som för fysiskt utmanande eller för långsam. Lösningen
            på det är en elcykel som i princip är en standardcykel med el-assistans.
            El-assistansen innebär att cyklisten kan ta sig fram bekvämt och
            utan nämnvärd ansträngning. Antalet elcyklar ökar snabbt i Europa
            och enbart i Holland säljs över 200 000 elcyklar varje år. En
            ökad användning av elcykel som transportmedel skulle med största
            sannolikhet innebära att fler väljer cykeln framför bilen på längre
            pendlingsavstånd än i dag. Moderaterna vill därför främja användningen
            av elcyklar genom att bättre anpassa utformning av infrastruktur
            och regler för denna nya form av cykling.
          </p>
          <head xml:id="i-LgFVGYmwVTjnKgsWTFdViY" type="h2">
            Sverigeförhandlingen
          </head>
          <p xml:id="i-J3U4pk4QeZkKvn9HTUCwzW">
            Sverigeförhandlingen är en investering i jobb, bostäder, kollektivtrafik,
            järnvägar och vägar. Syftet med Sverigeförhandlingen är att skapa
            ett modernt och mobilt land samtidigt som det stärker förutsättningarna
            för jobb och tillväxt i hela landet. Sverigeförhandlingen inkluderar
            utredning av flera olika projekt i form av nya stambanor för höghastighetståg,
            ytterligare en fast förbindelse mellan Sverige och Danmark, en
            östlig förbindelse i Stockholm, ett uppdrag om att öka kollektivtrafiken,
            förbättra tillgängligheten och öka bostadsbyggandet i Sveriges
            tre storstadsregioner Stockholm, Göteborg och Skåne och i samband
            med det ingå överenskommelser med berörda aktörer om ett antal
            möjliga cykelåtgärder samt att pröva förutsättningarna för att
            bygga ut järnvägen i norra Sverige. Förhandlingen omfattar med
            andra ord flera delar och en förhandlingsperson har tillsatts
            för att skapa samordningsvinster mellan bostäder och infrastruktur
            och för att säkerställa en ansvarsfull finansiering. Sverigeförhandlingen
            ska senast den 1 december 2017 presentera sin slutrapport för
            regeringen.
          </p>
          <p xml:id="i-Sf2o58t7hjqZ3ePe4Rg3iL">
            I ljuset av den kraftiga kostnadsökningen och att projektet beräknas
            vara samhällsekonomiskt mycket olönsamt säger Moderaterna nej
            till att bygga en ny höghastighetsjärnväg. Vi vill dock betona
            att Sverigeförhandlingens övriga uppdrag ska fortsätta och vi
            ser fram emot att ta del av förhandlingens slutbetänkande i december
            2017.
          </p>
          <head xml:id="i-6ukZjWr7hWPGDvXXcRU3WR" type="h3">
            Storstadspaketen
          </head>
          <p xml:id="i-FKkieP5kVXX4fSLQXrztjj">
            I Sverigeförhandlingens uppdrag ingår att öka kollektivtrafiken,
            förbättra tillgängligheten och öka bostadsbyggandet i Sveriges
            tre storstadsregioner Stockholm, Göteborg och Malmö. Dessa tre
            regioner bidrar starkt till svensk tillväxt och växer kraftigt.
            För att främja utvecklingen krävs investeringar i infrastruktur
            som ger hög tillgänglighet och fler bostäder. Förhandlingsfasen
            mellan Sverigeförhandlingen och berörda kommuner inleddes i februari
            2016 och kommer att avslutas som senast i december 2017.
          </p>
          <p xml:id="i-FnBb3ZiwjsN6kGar4ioZRi">
            Sverigeförhandlingens slutrapport och överenskommelser om medfinansiering
            med berörda parter utgör en viktig del av det fortsatta arbetet
            med åtgärdsplaneringen.
          </p>
          <head xml:id="i-6RaWDdyLaRqssbS978k6AY" type="h3">
            Cykel
          </head>
          <p xml:id="i-JUiWfPp6k39fxE3DTdKTyJ">
            Sverigeförhandlingen har i uppdrag att ingå överenskommelser
            med berörda aktörer som inkluderas i storstadspaketen. Arbetet
            syftar till att öka tillgängligheten och kapaciteten i transportsystemet
            och en förutsättning är att cykelåtgärden knyter an och ökar nyttan
            av de andra storstadspaketsinvesteringarna. Cykeln utgör ett viktigt
            transportsätt som kan bidra till att minska utsläppen från transportsektorn
            och bidra till målet om ett fossilfritt Sverige 2045.
          </p>
          <head xml:id="i-WUUv5wSRfAXzF8V4DkK52p" type="h3">
            Östlig förbindelse
          </head>
          <p xml:id="i-Vhhchm89wynmKqZTtLAU5J">
            Sverigeförhandlingen har i uppdrag att analysera och pröva möjliga
            finansieringslösningar för en östlig förbindelse i Stockholm.
            Den skulle utgöra den sista nödvändiga delen för att fullfölja
            bygget av en ringled runt Stockholm. En östlig förbindelse sträcker
            sig från Södra länken vid Sickla till Norra länken strax väster
            om trafikplats Värtan. Tunneln skulle koppla samman södra och
            norra Stockholm och minska trycket på övriga förbindelser som
            går över Saltsjö-Mälarsnittet så som Essingeleden och Stockholms
            stads innerstadsbroar.
          </p>
          <p xml:id="i-CVWK22zNeYvQkXB984LcqD">
            En östlig förbindelse bör byggas och behövs för att fullfölja
            arbetet med en ringled runt Stockholm. Det skulle ge stora nyttor
            för hela regionen och avlasta Stockholms innerstad från trafik
            vilket innebär att miljön, säkerheten och framkomligheten skulle
            förbättras. Förhandlingar med berörda kommuner om medfinansiering
            pågår inom ramen för Sverigeförhandlingen. Utfallet av förhandlingarna
            och en eventuell användning av brukaravgift är komponenter som
            kan vara del av den slutgiltiga finansieringslösningen av projektet.
          </p>
          <head xml:id="i-NYQH1SScPqRp2h8qp7Rc47" type="h3">
            Järnvägen i norr
          </head>
          <p xml:id="i-2rTudbyfznaSsU23rZ9Jvg">
            Sverigeförhandlingen har i uppdrag att pröva och analysera förutsättningarna
            för en fortsatt utbyggnad av järnvägen i norra Sverige med ett
            betydande inslag av medfinansiering från näringsliv, kommuner
            och regioner. Effektiva, pålitliga och kapacitetsstarka järnvägstransporter
            är av stor vikt för näringslivet i norra Sverige. Brister i transportsystemet
            i norr slår mot jobb och tillväxt i hela landet och försvagar
            svensk konkurrenskraft.
          </p>
          <p xml:id="i-2Rm8wqFTehmm96AGjsH59M">
            I kapitlet om brister i transportsystemet lyfts behovet av kapacitetsförstärkningar
            på vissa järnvägsstråk i norra Sverige. Sverigeförhandlingen kommer
            senast i december 2017 redovisa vilka slutsatser de har dragit
            av sitt arbete. De kommer utgöra ett viktigt underlag inför kommande
            åtgärdsplanering som lägger grunden till nästa nationella plan.
            Regeringen har att inom ramen för fastställande av en nationell
            plan ett ansvar för att lösa frågan långsiktigt och hållbart.
          </p>
          <head xml:id="i-Hysnn75HZd91Rtqg2QCvAs" type="h3">
            Ny fast förbindelse Helsingborg–Helsingör
          </head>
          <p xml:id="i-8is72JMXw5nuFVdKsRaFV2">
            Sverigeförhandlingen har i uppdrag att ta initiativ till och
            föra samtal med företrädare för Danmark om en ny fast förbindelse
            mellan länderna samt att lämna ett förslag på hur den fortsatta
            hanteringen av frågan kan se ut. Trafikverket har även fått i
            uppdrag att bl.a. se över frågor rörande kostnader, uppskattade
            samhällsnyttor och finansieringslösningar, vilka kommer att redovisas
            under hösten 2016.
          </p>
          <p xml:id="i-MqP95iqg3rN96Hs29XjDCL">
            Trafikverket bedömer i Kapacitetsutredningen att det på lång
            sikt finns ett behov av ökad kapacitet i transportsystemet i Öresundsregionen.
            Ökad integrering och väntad kraftig tillväxt av import och export
            är två av orsakerna. En ny förbindelse skulle främja jobb och
            tillväxt på båda sidor av Öresund och bidra till ett mer robust
            transportsystem. När det gäller frågan om att bygga en ny fast
            förbindelse mellan Danmark och Sverige är det viktigt att faktorer
            som ekonomiska förutsättningar, fysiska planeringsförutsättningar
            och samarbete mellan berörda aktörer i de både länderna beaktas.
            Sverigeförhandlingens bedömning är att kontakt med danska företrädare
            kan tas under 2017.
          </p>
          <p xml:id="i-VGctFs859TU37oS9Vz6HZn">
            Vi är positiva till att bygga en ny fast förbindelse mellan Sverige
            och Danmark. De underlag som Trafikverket ska redovisa till Sverigeförhandlingen
            kommer utgöra viktiga delar i det fortsatta arbetet mot att nå
            en överenskommelse mellan våra två länder.
          </p>
          <head xml:id="i-RPq3XFEKY7WWqBQHnCwHWM" type="h2">
            Gränsöverskridande trafik
          </head>
          <p xml:id="i-BYuLabQua5DQFAoe2wRLMT">
            En stor andel av alla de transporter som sker i Sverige utgörs
            av gods som ofta har sin slutdestination utomlands. Eftersom Sveriges
            välstånd till stor del bygger på export av varor och tjänster
            är det av största vikt att den gränsöverskridande trafiken fungerar
            väl. I många delar av landet sträcker sig även arbetsmarknadsregionerna
            bortom landsgränser. I Malmö och Öresundsregionen är Köpenhamn
            en naturlig del av arbetsmarknaden och i exempelvis Värmland är
            Oslo en region som sysselsätter många människor. I dessa regioner
            behöver både väg- och järnvägstrafiken fungera på båda sidor gränsen
            om människor och företag ska kunna dra nytta av det gränsöverskridande
            utbytet.
          </p>
          <p xml:id="i-HfFDwBmS7nViryrbBMgnZT">
            Det finns ett antal viktiga stråk i den gränsöverskridande trafiken
            som behöver ha en tillförlitlig standard både vad gäller järnväg
            och väg. Exempelvis måste trafiken över Öresundsbron fungera för
            att svenska företag och arbetspendlare inte ska drabbas negativt.
            Ifall en störning sker på bron eller längre söderöver kan det
            få omfattande konsekvenser. I maj 2016 stängdes Öresundsbron av
            i båda riktningarna efter att en olycka inträffat i en av tunnlarna
            i anslutning till bron. Olyckan illustrerar hur känsligt vårt
            transportsystem kan vara. I november 2012 spårade ett godståg
            ur vid Farris i Danmark och orsakade skador på rälsen som fick
            repareras i två veckor. Då blev järnvägstransporterna med färja
            via Trelleborg det enda alternativet för den svenska exportindustrin.
          </p>
          <p xml:id="i-Gomk12AbBqmTym3dfkydtu">
            För att öka robustheten i systemet bör regeringen därför ta fram
            en nationell strategi för gränsöverskridande järnvägstrafik för
            att reducera negativa konsekvenser av störningar i transportsystemet.
          </p>
          <p xml:id="i-FZmAYTcVPn8Ao6wqPGocsP">
            På senare tid har arbetspendlingen i Öresundsregionen även försvårats
            av id-kontrollerna. Dessa bör därför utföras på ett sätt som medför
            en så begränsad negativ inverkan på arbetspendlingen som möjligt.
          </p>
          <p xml:id="i-J5dxMwFT6Y5UnvXvJBRFfq">
            Det är viktigt att betona betydelsen av Copenhagen Airport för
            stora delar av södra Sverige. I en alltmer integrerad Öresundsregion
            spelar flygplatsen en avgörande roll för många boende på den svenska
            sidan av sundet. Anslutningarna till och från Copenhagen Airport
            behöver fungera smidigt för att främja jobb och tillväxt i både
            Danmark och Sverige. Det är särskilt viktigt att betona i ljuset
            av de id-kontroller som införts och som skapar dagliga problem
            för de svenskar som behöver ta sig till och från flygplatsen.
          </p>
          <p xml:id="i-6ZhVLgptBE4CYNwu54y71d">
            Ett annat viktigt gränsöverskridande trafikstråk är vägen och
            järnvägen mellan Göteborg och Oslo. Göteborg är i realiteten Norges
            största hamn och godstrafiken mellan Göteborg och Oslo är omfattande.
            En stor del av transportarbetet mellan städerna sker i dag på
            väg då järnvägen inte uppfyller de omfattande krav som gods- och
            persontrafiken ställer. Ska Göteborg behålla sin ställning som
            Nordens största hamn måste trafiken till och från staden fungera
            på ett tillfredsställande sätt. Kapacitetshöjande åtgärder på
            järnvägen mellan Göteborg och Oslo är av betydelse för både Norge
            och Sverige.
          </p>
          <p xml:id="i-7iz2XtAW8UuSy5a6bW2CD6">
            Ett stort ansvar för att den gränsöverskridande trafiken fungerar
            mellan Sverige och våra grannländer ligger hos regeringen. Det
            krävs att samarbetet kring trafikfrågor fungerar och att en gränsöverskridande
            samverkan kring trafikplanering sker när detta är nödvändigt.
            Insikten om att trafiksituationen i Danmark, Norge och Finland
            även påverkar svenska arbetsmarknadsregioner är viktig och bör
            därför ges utrymme i dialogen med respektive lands regeringar.
          </p>
          <p xml:id="i-N13Wb47NbwCFLKtK5GuiES">
            Genomförandet av det transeuropeiska nätverket för transporter,
            TENT-T, ska bidra till att skapa tillgänglighet till unionens
            alla regioner och bidra till en hållbar tillväxt samt social,
            ekonomisk och territoriell sammanhållning. TEN-T ställer krav
            på att utveckla stomnätet till 2030 och Sverige ingår i korridoren
            Skandinavien–Medelhavet. Stomnätskorridorerna, som totalt är nio
            stycken, utgör ett av de viktigaste verktygen för en samordnad
            planering av gränsöverskridande infrastruktur för EU:s medlemsstater.
          </p>
        </div>
        <div type="motSignatures">
          <list>
            <item xml:id="i-Uiw9F33ZsJUc9uVsDCtmvz">
              Jessica Rosencrantz (M)
            </item>
            <item xml:id="i-6kN8qufGYUaZ5Jh1jXcPqy">
              Edward Riedl (M)
            </item>
            <item xml:id="i-NiWQm4w85xnMysovapzSjm">
              Sten Bergheden (M)
            </item>
            <item xml:id="i-G1Tn6qsmSeL1ZxkntbJWFq">
              Boriana Åberg (M)
            </item>
            <item xml:id="i-KYLVinPzQL3GsrTaR3oHuq">
              Erik Ottoson (M)
            </item>
          </list>
        </div>
      </div>
    </body>
  </text>
</TEI>
