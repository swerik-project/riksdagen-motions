<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-SfU-01151">
  <teiHeader>
    <fileDesc>
      <titleStmt>
        <title>En trygg och human sjukförsäkring med individen i centrum</title>
        <author corresp="i-6ceKG6oPX1kT6SHqK6JSnq">av Clara Aranda m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1151 av Clara Aranda m.fl. (SD)</title>
          <idno type="rdwebb">HA021151</idno>
          <rs type="number">1151</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HA021151/text</ref>
          <ref type="dokument_url_html">https://data.riksdagen.se/dokument/HA021151</ref>
          <ref type="dokumentstatus_url_xml">https://data.riksdagen.se/dokumentstatus/HA021151</ref>
          <ref type="pdf">https://data.riksdagen.se/fil/0AAB4AA3-F6F2-47CE-88E6-F6D16346636C</ref>
          <ref type="docx">https://data.riksdagen.se/fil/0FBC8171-8648-4902-A71B-2538859BB65D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-6ceKG6oPX1kT6SHqK6JSnq</idno>
            <name>Clara Aranda</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-VFaAexqzCaq9JmKCfc1WJ9</idno>
            <name>Julia Kronlid</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-Vk3BD1VwPAAm9tVnGHJL8B</idno>
            <name>Mona Olin</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-WEoMGT8dJNxw1Jyo3WZNCW</idno>
            <name>Daniel Persson</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-2XKNHGMHkV27jnLgfV5cVR" type="signed"/>
        <correspContext corresp="i-2XKNHGMHkV27jnLgfV5cVR">
          <note type="signatory" corresp="i-6ceKG6oPX1kT6SHqK6JSnq"/>
          <note type="signatory" corresp="i-VFaAexqzCaq9JmKCfc1WJ9"/>
          <note type="signatory" corresp="i-Vk3BD1VwPAAm9tVnGHJL8B"/>
          <note type="signatory" corresp="i-WEoMGT8dJNxw1Jyo3WZNCW"/>
        </correspContext>
        <correspAction type="submitted" xml:id="i-CW136aZVgLrjygdEek9ouS">
          <date when="2022-11-22"/>
          <time when="13:48:39"/>
        </correspAction>
        <correspAction type="reviewed" xml:id="i-AdfAQqR6zdzom6xuSgFp5Q">
          <date when="2022-11-23"/>
          <time when="10:55:56"/>
        </correspAction>
        <correspAction type="referred" xml:id="i-LZdYBuYv9eqhbALhPNqWTf">
          <date when="2022-12-01"/>
        </correspAction>
        <correspAction type="assigned" xml:id="i-Q89ejTowcpRqyGr684LpyC">
          <date when="2023-08-24"/>
          <time when="12:45:26"/>
        </correspAction>
        <correspContext corresp="i-Q89ejTowcpRqyGr684LpyC">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-6XNfvEgaoBLbpVPbGRvkVT"/>
        <correspContext corresp="i-6XNfvEgaoBLbpVPbGRvkVT">
          <ref type="uppgift">2022/23:SfU14</ref>
          <ref type="ref_dok_id">HA01SfU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU14</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FZ5BZb6EQTAZe6LRP8PQrJ"/>
        <correspContext corresp="i-FZ5BZb6EQTAZe6LRP8PQrJ">
          <ref type="uppgift">2022/23:SoU13</ref>
          <ref type="ref_dok_id">HA01SoU13</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SoU13</ref>
          <ref type="ref_dok_titel">Prioriteringar inom hälso- och sjukvården</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LYgimj6FvsEiTEvPKyYe82"/>
        <correspContext corresp="i-LYgimj6FvsEiTEvPKyYe82">
          <ref type="uppgift">2022/23:SoU14</ref>
          <ref type="ref_dok_id">HA01SoU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning, e-hälsa och beredskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:1151 av Clara Aranda m.fl. (SD) En trygg och human sjukförsäkring med individen i centrum</div>
      </div>
      <div type="motBody">
        <div type="TOC" xml:id="i-2fmHLRcqBD2vAS6Mc6ppLR">
          <head xml:id="i-AGxD7joKnvqMJj933QSS1y">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              1 Övergripande förändringar för en mer human, trygg och flexibel
              sjukförsäkring
            </item>
            <item style="indent-level: 2">
              1.1 En mer human sjukförsäkring
            </item>
            <item style="indent-level: 2">
              1.2 Parlamentarisk kommitté
            </item>
            <item style="indent-level: 2">
              1.3 Högre kvalitet i utredningar och bedömningar
            </item>
            <item style="indent-level: 2">
              1.4 Utred möjlighet till kompensation
            </item>
            <item style="indent-level: 2">
              1.5 Skräddarsydd sjukskrivningsgrad
            </item>
            <item style="indent-level: 2">
              1.6 Flexibel sjukskrivning
            </item>
            <item style="indent-level: 2">
              1.7 Förbättra skyddet för SGI
            </item>
            <item style="indent-level: 2">
              1.8 Utred sammanslagning av myndigheter
            </item>
            <item style="indent-level: 2">
              1.9 Utred bredare koordineringsinsats
            </item>
            <item style="indent-level: 2">
              1.10 Digitala läkarbesök och hyrläkare i sjukskrivningsprocessen
            </item>
            <item style="indent-level: 1">
              2 Sjukfrånvaro och psykisk ohälsa
            </item>
            <item style="indent-level: 2">
              2.1 Förebyggande och hälsofrämjande insatser vid psykiatriska
              diagnoser
            </item>
            <item style="indent-level: 2">
              2.2 Ökad kompetens och stärkt stöd vid psykisk ohälsa
            </item>
            <item style="indent-level: 2">
              2.3 Suicidpreventivt fokus i arbetet med sjukförsäkringen
            </item>
            <item style="indent-level: 1">
              3 En sjukpenning som bidrar till ekonomisk trygghet och rehabilitering
            </item>
            <item style="indent-level: 2">
              3.1 En rehabiliteringskedja istället för utförsäkringskedja
            </item>
            <item style="indent-level: 2">
              3.2 Utvärdera reformen med angivet arbete
            </item>
            <item style="indent-level: 2">
              3.3 Undantag vid dag 180
            </item>
            <item style="indent-level: 2">
              3.4 Undantag vid dag 365
            </item>
            <item style="indent-level: 1">
              4 Reformerat stöd för förebyggande åtgärder och tidigare rehabilitering
            </item>
            <item style="indent-level: 2">
              4.1 Översyn av förebyggande sjukpenningen
            </item>
            <item style="indent-level: 2">
              4.2 Stärkta möjligheter till rehabiliteringsplan och rehabiliteringsersättning
            </item>
            <item style="indent-level: 2">
              4.3 Ökat stöd vid omställning till nytt yrke
            </item>
            <item style="indent-level: 2">
              4.4 Det ska löna sig att arbeta
            </item>
            <item style="indent-level: 2">
              4.5 En tryggare och humanare sjukersättning
            </item>
            <item style="indent-level: 2">
              4.6 Förändrad bedömning för rätten till sjukersättning för yngre
            </item>
            <item style="indent-level: 2">
              4.7 Återinför tillfällig sjukersättning som komplement
            </item>
            <item style="indent-level: 2">
              4.8 Studier som rehabilitering
            </item>
            <item style="indent-level: 1">
              5 En trygg aktivitetsersättning för en meningsfull vardag för
              unga
            </item>
            <item style="indent-level: 2">
              5.1 Förändrad bedömning för rätt till aktivitetsersättning
            </item>
            <item style="indent-level: 2">
              5.2 Underlätta studier med aktivitetsersättning
            </item>
          </list>
        </div>
        <div type="motProposal" subtype="förslag">
          <head xml:id="i-Ay1FdMvZLtrQfNJ9B8otfZ">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-9PuRMVRYAqjRSSQ3W7U6yz">
              Riksdagen ställer sig bakom det som anförs i motionen om en parlamentarisk
              kommitté och tillkännager detta för regeringen.
            </item>
          </list>
          <list>
            <item sortKey="Yrkande 2" xml:id="i-CLB9FyimWpdZyevZiDnsBX">
              Riksdagen ställer sig bakom det som anförs i motionen om extern
              granskning av styrningen och tillkännager detta för regeringen.
            </item>
          </list>
          <list>
            <item sortKey="Yrkande 3" xml:id="i-776u9M7KibYb99C2rgbat2">
              Riksdagen ställer sig bakom det som anförs i motionen om målformulering
              i regleringsbrev och tillkännager detta för regeringen.
            </item>
          </list>
          <list>
            <item sortKey="Yrkande 4" xml:id="i-FksqPytHrJgsAZdfqe6WcC">
              Riksdagen ställer sig bakom det som anförs i motionen om att
              stärka kvaliteten i utredningsarbetet inom Försäkringskassan och
              tillkännager detta för regeringen.
            </item>
          </list>
          <list>
            <item sortKey="Yrkande 5" xml:id="i-4TzD3fWRh19FfF18SBFLwR">
              Riksdagen ställer sig bakom det som anförs i motionen om att
              utreda möjlighet till ekonomisk kompensation samt omprövning och
              tillkännager detta för regeringen.
            </item>
          </list>
          <list>
            <item sortKey="Yrkande 6" xml:id="i-4eMWU8Q4WmtctzRZNLfH13">
              Riksdagen ställer sig bakom det som anförs i motionen om att
              skräddarsy sjukskrivningsgraden och tillkännager detta för regeringen.
            </item>
          </list>
          <list>
            <item sortKey="Yrkande 7" xml:id="i-YAY8XrDb3fdWHCHfM4BRzC">
              Riksdagen ställer sig bakom det som anförs i motionen om flexibel
              sjukskrivning och tillkännager detta för regeringen.
            </item>
          </list>
          <list>
            <item sortKey="Yrkande 8" xml:id="i-YYHhA5ZCyH8zBMLmT5AihY">
              Riksdagen ställer sig bakom det som anförs i motionen om stärkt
              skydd av den sjukpenningsgrundande inkomsten (SGI) och tillkännager
              detta för regeringen.
            </item>
          </list>
          <list>
            <item sortKey="Yrkande 9" xml:id="i-APUX1Mb18xJ9iLw6iGn3xT">
              Riksdagen ställer sig bakom det som anförs i motionen om att
              utreda möjligheten att slå samman myndigheter och tillkännager
              detta för regeringen.
            </item>
          </list>
          <list>
            <item sortKey="Yrkande 10" xml:id="i-LAHz62kCbeDruUoQJK8Jpn">
              Riksdagen ställer sig bakom det som anförs i motionen om att
              utreda möjligheten till ett mer automatiserat system mellan myndigheter
              och tillkännager detta för regeringen.
            </item>
          </list>
          <list>
            <item sortKey="Yrkande 11" xml:id="i-QT5MuqsYZngQEq6maP4qvM">
              Riksdagen ställer sig bakom det som anförs i motionen om att
              utvärdera nuvarande koordineringsinsats och tillkännager detta
              för regeringen.
            </item>
          </list>
          <list>
            <item sortKey="Yrkande 12" xml:id="i-HUdGw5oZijHzDTN55nxAyD">
              Riksdagen ställer sig bakom det som anförs i motionen om att
              utreda bredare möjligheter till koordineringsinsatser och tillkännager
              detta för regeringen.
            </item>
          </list>
          <list>
            <item sortKey="Yrkande 13" xml:id="i-B5utJ5GktJ2chRsjVDtGFD">
              Riksdagen ställer sig bakom det som anförs i motionen om att
              regeringen borde överväga att tillsätta en utredning för att följa
              upp Socialstyrelsens arbete med att utveckla det försäkringsmedicinska
              beslutsstödet till ett bredare och mer fördjupat kunskapsstöd
              vid sjukskrivning och tillkännager detta för regeringen.
            </item>
          </list>
          <list>
            <item sortKey="Yrkande 14" xml:id="i-TB61aD8eXYbaCgotcCqZ8y">
              Riksdagen ställer sig bakom det som anförs i motionen om att
              beakta behov av ytterligare åtgärder för att säkerställa patientsäkerheten
              när det gäller digitala läkarbesök och hyrläkare i sjukskrivningsprocessen
              och tillkännager detta för regeringen.
            </item>
          </list>
          <list>
            <item sortKey="Yrkande 15" xml:id="i-D5TmrwmfFoPaU1ZRKLu7aq">
              Riksdagen ställer sig bakom det som anförs i motionen om att
              i arbetet med att stärka kvinnors hälsa utreda och hantera orsakerna
              bakom kvinnors höga sjukfrånvaro i psykiatriska diagnoser och
              tillkännager detta för regeringen.
            </item>
          </list>
          <list>
            <item sortKey="Yrkande 16" xml:id="i-M4W2Zt2TGvZNG3wsRc4XmP">
              Riksdagen ställer sig bakom det som anförs i motionen om att
              regeringen bör verka för att öka kunskaperna gällande effektfulla
              rehabiliteringsinsatser för personer sjukskrivna i psykisk ohälsa
              och tillkännager detta för regeringen.
            </item>
          </list>
          <list>
            <item sortKey="Yrkande 17" xml:id="i-9wzfTREf6kHiWCWcWUpLZE">
              Riksdagen ställer sig bakom det som anförs i motionen om att
              regeringen bör se över åtgärder för att utveckla effektfulla rehabiliteringsinsatser
              för personer sjukskrivna i psykisk ohälsa och tillkännager detta
              för regeringen.
            </item>
          </list>
          <list>
            <item sortKey="Yrkande 18" xml:id="i-D3qqewftFdLozPPL5LSH6T">
              Riksdagen ställer sig bakom det som anförs i motionen om att
              regeringen i sitt arbete särskilt bör beakta behovet av insatser
              för att stärka kvinnors psykiska hälsa och tillkännager detta
              för regeringen.
            </item>
          </list>
          <list>
            <item sortKey="Yrkande 19" xml:id="i-XX4ULjSmDvV4xx6rzavHZd">
              Riksdagen ställer sig bakom det som anförs i motionen om att
              regeringen bör utveckla arbetet med kunskapshöjande insatser för
              att öka kunskaperna om tidiga tecken på psykisk ohälsa och tillkännager
              detta för regeringen.
            </item>
          </list>
          <list>
            <item sortKey="Yrkande 20" xml:id="i-DRjP3L3tZaSgdnD1r3aiSZ">
              Riksdagen ställer sig bakom det som anförs i motionen om att
              regeringen bör se över strukturer där tidiga risktecken på psykisk
              ohälsa kan hanteras med snabba åtgärder som en del av ett systematiskt
              proaktivt arbete och tillkännager detta för regeringen.
            </item>
          </list>
          <list>
            <item sortKey="Yrkande 21" xml:id="i-DGjeHDqX4jAYSFaQw7BUkg">
              Riksdagen ställer sig bakom det som anförs i motionen om att
              regeringen borde överväga att inkludera ett suicidpreventivt fokus
              i det fortsatta arbetet med sjukförsäkringen och tillkännager
              detta för regeringen.
            </item>
          </list>
          <list>
            <item sortKey="Yrkande 22" xml:id="i-dRKa6gxjzryZ5oPu7314U">
              Riksdagen ställer sig bakom det som anförs i motionen om att
              regeringen bör beakta behovet av en översyn och analys av Försäkringskassans
              förändringsarbete med särskilt fokus på sjukskrivningar vid psykiatriska
              diagnoser och tillkännager detta för regeringen.
            </item>
          </list>
          <list>
            <item sortKey="Yrkande 23" xml:id="i-PD2YNAFcKfpb4neRjGyST4">
              Riksdagen ställer sig bakom det som anförs i motionen om att
              regeringen bör överväga möjligheten att implementera krav på medicinska
              suicidriskbedömningar i det försäkringsmedicinska beslutsstödet
              och tillkännager detta för regeringen.
            </item>
          </list>
          <list>
            <item sortKey="Yrkande 24" xml:id="i-9FpKYTd4jeBCTHV7vkrgny">
              Riksdagen ställer sig bakom det som anförs i motionen om att
              regeringen bör beakta behovet av att rikta in det samlade nationella
              arbetet med suicidprevention på sjukförsäkringens problemområden
              och tillkännager detta för regeringen.
            </item>
          </list>
          <list>
            <item sortKey="Yrkande 25" xml:id="i-SyN9koLR5VpXKWoWNeKghJ">
              Riksdagen ställer sig bakom det som anförs i motionen om fokus
              och målstyrning i rehabiliteringskedjan och tillkännager detta
              för regeringen.
            </item>
          </list>
          <list>
            <item sortKey="Yrkande 26" xml:id="i-YCQm7zLdskL3992cXWupVQ">
              Riksdagen ställer sig bakom det som anförs i motionen om att
              utvärdera reformen Angivet arbete och tillkännager detta för regeringen.
            </item>
          </list>
          <list>
            <item sortKey="Yrkande 27" xml:id="i-UGRMvbezQhqRYegBxMpuHg">
              Riksdagen ställer sig bakom det som anförs i motionen om att
              överväga undantag för fortsatt sjukpenning efter dag 180 och tillkännager
              detta för regeringen.
            </item>
          </list>
          <list>
            <item sortKey="Yrkande 28" xml:id="i-Fed874BvN3Pae6CV1QQU6W">
              Riksdagen ställer sig bakom det som anförs i motionen om att
              överväga undantag för fortsatt sjukpenning efter dag 365 och tillkännager
              detta för regeringen.
            </item>
          </list>
          <list>
            <item sortKey="Yrkande 29" xml:id="i-6krbZkPhsmf6c2j8rPNdV2">
              Riksdagen ställer sig bakom det som anförs i motionen om översyn
              av förebyggande sjukpenning och att överväga preventionsersättning
              och tillkännager detta för regeringen.
            </item>
          </list>
          <list>
            <item sortKey="Yrkande 30" xml:id="i-Li9YRFL6CXCPSFtg6jjVsB">
              Riksdagen ställer sig bakom det som anförs i motionen om att
              överväga stärkta möjligheter till rehabiliteringsplan och rehabiliteringsersättning
              och tillkännager detta för regeringen.
            </item>
          </list>
          <list>
            <item sortKey="Yrkande 31" xml:id="i-6ZNZqmQ1iFogm3zvwCWny2">
              Riksdagen ställer sig bakom det som anförs i motionen om att
              utreda ett stärkt stöd vid omställning och tillkännager detta
              för regeringen.
            </item>
          </list>
          <list>
            <item sortKey="Yrkande 32" xml:id="i-BzuFKodrJd5aS1ihPBosod">
              Riksdagen ställer sig bakom det som anförs i motionen om incitament
              att återgå i arbete och tillkännager detta för regeringen.
            </item>
          </list>
          <list>
            <item sortKey="Yrkande 33" xml:id="i-2heP8xha4g26MimWx1L9tS">
              Riksdagen ställer sig bakom det som anförs i motionen om att
              göra en översyn av bedömningen av rätt till sjukersättning och
              tillkännager detta för regeringen.
            </item>
          </list>
          <list>
            <item sortKey="Yrkande 34" xml:id="i-R84swojdWjJsC9puRdwRRD">
              Riksdagen ställer sig bakom det som anförs i motionen om att
              utreda möjligheten att återinföra tillfällig sjukersättning som
              ett komplement och tillkännager detta för regeringen.
            </item>
          </list>
          <list>
            <item sortKey="Yrkande 35" xml:id="i-84irvHb1RjNSeNUgbXm7Ha">
              Riksdagen ställer sig bakom det som anförs i motionen om att
              göra en översyn av bedömningen av rätten till aktivitetsersättning
              och tillkännager detta för regeringen.
            </item>
          </list>
          <list>
            <item sortKey="Yrkande 36" xml:id="i-JVKAU9dLREoLMT1poUc8tG">
              Riksdagen ställer sig bakom det som anförs i motionen om styrning
              och regleringsbrev gällande aktivitetsersättningen och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-9kJRxKyBF9maib55jSvZNs">
            1 Övergripande förändringar för en mer human, trygg och flexibel
            sjukförsäkring
          </head>
          <head type="h2" xml:id="i-VA5rtbqyqER6YCzrVsgiPW">
            1.1 En mer human sjukförsäkring
          </head>
          <p xml:id="i-UNPBuwELrVhwX7MCz8CYvA">
            Vi ser med stor oro på den utveckling som skett inom sjukförsäkringen
            framför allt de senaste 8 åren. Det har under lång tid funnits
            ett stort och utbrett missnöje med hur sjukförsäkringen fungerar
            och allt fler röster har höjts för att protesterera mot omänskliga
            utförsäkringar. Vi har berörts av många människoöden där sjuka
            kommit i kläm och i vissa tragiska fall har människor valt att
            avsluta sina liv på grund av en utförsäkring. Svårt sjuka har
            tvingats arbeta, människor har sett sina sjukdagar försvinna i
            väntan på vård och människor fastnar i utanförskap trots en önskan
            att arbeta eller studera.
          </p>
          <p xml:id="i-FdWLjEWK6rDWkkhiMPK9Ym">
            Tack vare ett stort engagemang från dem som drabbats att väcka
            debatt i frågan samt påtryckningar från bland annat oss i Sverigedemokraterna
            började förra regeringen i sista stund agera och lägga fram förslag
            som i alla fall kan vara de första stegen i rätt riktning. I budgetförslaget
            2021 från M, SD och KD gick många viktiga reformer igenom men
            arbetet är inte klart, långt mycket mer behöver göras.
          </p>
          <p xml:id="i-63MorqS1NxpxLD6oia7kw9">
            Sverigedemokraternas vision är en återupprättad trygg och human
            sjukförsäkring som sätter individens behov såväl som möjligheter
            i centrum. Den som är sjuk ska få bästa tänkbara rehabilitering
            och grundläggande ekonomisk trygghet. Den som har möjlighet att
            bli frisk ska få bästa tänkbara förutsättningar och incitament
            att återgå i arbete.
          </p>
          <p xml:id="i-WpN4iEs4ZAM3DhBZttw8m1">
            Med en sjukförsäkring som sätter individens behov och möjligheter
            till rehab­ilitering i centrum, där sjuka får hjälp att bli friska
            och friska får hjälp att komma i arbete behövs ingen bortre tidsgräns.
            Sverigedemokraterna kommer inte att verka för återinförandet av
            den bortre tidsgränsen. Istället föreslår vi stärkta möjligheter
            till rehabilitering som inte upphör förrän den försäkrade kan
            återgå i arbete samt en ordning där ingen som är sjuk tvingas
            i arbete eller hänvisas till socialkontoret. För varje individ
            som har en möjlighet till tillfrisknande måste det finnas en tydlig
            rehabiliteringsplan och för dem som är långvarigt sjuka behöver
            möjligheten att övergå till sjukersättning förenklas. Det är viktigt
            att det finns incitament och tydliga drivkrafter för omställning
            till arbete. Istället för hot om utförsäkring vill vi skapa en
            rad av förslag med positiva incitament och utökat stöd för en
            god rehabilitering för långsam återgång i arbete utifrån individens
            förutsättningar.
          </p>
          <head type="h2" xml:id="i-98g6Edqi9DaSisbTHZLcC4">
            1.2 Parlamentarisk kommitté
          </head>
          <p xml:id="i-FQzzt8yhwUJdesVWsG62fU">
            För att säkerställa en långsiktig strategi som inte ändrar inriktning
            vid varje politiskt skifte, borde de stora brister som länge funnits
            inom sjukförsäkringen tas på största allvar av regering och riksdag.
            Därför anser vi att det återigen är dags för regeringen att tillsätta
            en ny parlamentarisk kommitté, där en nationell strategi tas fram
            för en human och hållbar sjukförsäkring för alla inblandade aktörer.
          </p>
          <p xml:id="i-HA3ju1agKLvF8nXYKRPxnq">
            Mycket har skett sedan den förra kommittén lade fram sitt betänkande
            och nya problem har uppstått. Idag är den vanligaste sjukskrivningsorsaken
            psykisk ohälsa. Ett särskilt fokus behöver därför läggas på att
            bättre anpassa hela sjukvårdskedjan för dem med psykisk ohälsa.
            En viktig del är också att se över hur samarbetet mellan Försäkringskassan,
            Arbetsförmedlingen, hälso- och sjukvården samt arbetsgivaren kan
            fungera bättre för att den enskilde inte ska ”ramla mellan stolarna”.
            Där syftet är att få ett bättre och mer hållbart stöd samt en
            högre kvalitet i bemötande och rehabilitering. Vi vill därför
            uppdra till regeringen att se över möjligheterna att tillsätta
            en ny parlamentarisk kommitté.
          </p>
          <head type="h2" xml:id="i-Dtx1jgSrd8RTyVWNmJmJ5Z">
            1.3 Högre kvalitet i utredningar och bedömningar
          </head>
          <p xml:id="i-KXTvfmJ3ayWgyangUn8KxH">
            Något som återkommande lyfts upp i utredningar och rapporter
            är bristen på kvalitet i den insamlade information som ska ligga
            till grund för beslut om sjukpenning eller sjukersättning. Försäkringskassan
            har idag en samordnande roll och enligt det som framkommit finns
            det tydliga brister i handläggningen som måste åtgärdas. Kontakten
            med försäkringstagaren sker oftast via mail och telefon. Personliga
            möten sker undantagsvis.
          </p>
          <p xml:id="i-4A1GgKnzk3ZH1YyFF3gWzm">
            Enligt en rapport från Inspektionen för socialförsäkringen (ISF)
            (rapport 2017:9) håller inte bedömningarna som görs i de olika
            stegen i rehabiliteringskedjan tillräckligt god kvalitet. Kvalitetsbristerna
            beror till stor del på att ärendena saknar ett grund­läggande
            utredningsarbete. Även regeringens utredning (SOU 2020:6) lyfter
            fram att utredningarna som ligger bakom beslut om sjukpenning
            är bristfälliga. Det kan till exempel handla om att Försäkringskassan
            i högre grad behöver träffa den försäkrade och på ett strukturerat
            sätt gå igenom både hinder och möjligheter för återgång i arbete.
          </p>
          <p xml:id="i-NBvSnGXPY6RRy4jRW6A1eV">
            En utredning från ISF publicerad i mars 2021 om Försäkringskassans
            utrednings­skyldighet visar också att det finns stora brister
            i utredningar kring ärenden. Granskning visar på att i 11 procent
            av fallen har utredningarna varit så pass bristfälliga att felaktiga
            beslut kan ha fattats. Detta är mycket allvarligt och undergräver
            förtroendet för hela socialförsäkringen.
          </p>
          <p xml:id="i-7zfeBxGe1kkMgVcEPZXdki">
            Vad som också påverkat kvaliteten i bedömningarna är styrningen
            från den föregående regeringen. I exempelvis SVT:s dokumentär
            från Uppdrag granskning ”Regeringens order” framkommer att regeringens
            mål om att få ner antalet sjuk­skrivningar påverkat handläggare
            att göra hårdare bedömningar, vilket ledde till att avslagen ökade
            markant, vilket i sin tur ledde till att svårt sjuka människor
            fick avslag. Efter stark kritik från bland annat Sverigedemokraterna
            och förslag i utskottet på att ta bort dessa direktiv för att
            få ner antalet med sjukpenning och istället fokusera på stöd och
            rehabilitering för återgång i arbete ändrade den föregående regeringen
            äntligen direktiven i regleringsbrevet till att mer fokusera på
            individens behov och på rehabilitering.
          </p>
          <p xml:id="i-PNAfLtoWSobaaSYpV9974Y">
            Sverigedemokraterna vill uppdra till den nya regeringen att vidhålla
            denna nya linje i målformuleringar att ett minskat antal sjukskrivningar
            ska uppnås med rehabilitering och stöd, inte med utförsäkringar
            av svårt sjuka människor. Vidare menar vi att det är nödvändigt
            med en mer djupgående extern granskning som utreder vad som gick
            fel under styrningen av den föregående regeringen så att inte
            samma misstag begås igen.
          </p>
          <p xml:id="i-5GEX1TNatctnr6YkPW7ZJw">
            För att stärka kvaliteten och rättssäkerheten i bedömningarna
            bör regeringen också överväga att göra en ordentlig översyn och
            utredning kring hur kvaliteten i utrednings­arbetet inom Försäkringskassan
            kan stärkas. En sådan utredning behöver också titta på hur personliga
            avstämningsmöten där alla inblandade aktörer träffas kan utökas
            samt hur samordningen mellan alla inblandade aktörer kan stärkas.
            Många från läkarkåren upplever det också som problematiskt att
            deras medicinska bedömning så ofta överprövas för lättvindigt
            av Försäkringskassan. Därför anser vi att regeringen även bör
            göra en översyn kring hur denna diskrepans mellan läkarens och
            Försäkringskassans bedömning kan minska för att öka rättssäkerheten
            i bedömningarna.
          </p>
          <head type="h2" xml:id="i-8T8h1pgE361BHDZSUcTPY7">
            1.4 Utred möjlighet till kompensation
          </head>
          <p xml:id="i-UBiPN49VoULviTbK8X1pbS">
            Utifrån en granskning av Ekot har det framkommit att Försäkringskassan
            haft ett styrdokument mellan åren 2014 och 2019 som experter menar
            sannolikt har bidragit till att fler människor nekats sjukpenning.
            Mot bakgrund av den bristfälliga kvalitet som funnits i utredningens
            arbete gällande bedömningsprocessen inom sjukförsäkringen samt
            den hårda styrning som funnits från den föregående regeringen
            under en period finns många saker som pekar på att människor kan
            ha utförsäkrats på felaktiga grunder. Både i bedömningar av aktivitetsersättning
            och sjukpenning och vad gäller orimligt höga nivåer av avslag
            på sjukersättning.
          </p>
          <p xml:id="i-ETumxvwHwjpGaaG6Nz3GaV">
            Sverigedemokraterna menar därför att regeringen utöver att granska
            vad som gick fel i styrningen också behöver följa upp resultatet
            av en sådan granskning med att utreda möjligheten att tidigare
            utförsäkrade framför allt åren mellan 2014 och 2021 får möjlig­het
            till någon form av ekonomisk kompensation och möjlighet att vid
            behov få sin sak omprövad trots att tidsfristen enligt regelverket
            på Försäkringskassan passerat. Om och hur dessa drabbade personer
            kan få någon form av juridiskt stöd för en sådan process behöver
            också ses över.
          </p>
          <p xml:id="i-43CekNKutP81RSZ4arwRF1">
            Det har dessutom tillkommit en prejudicerande dom från Högsta
            förvaltnings­domstolen (mål nr 5070/71-21) där en person fått
            rätt gentemot Försäkringskassans felbedömning.
          </p>
          <p xml:id="i-EvSmCpFY7wMAh7d7vcDufD">
            I domen framgår det att undersökningsfynd inte ska vara ett krav
            för att en patient ska få rätt till sjukpenning. Vilket därmed
            kan komma att få stor betydelse, eftersom undersökningsfynd hittills
            har inneburit att individer med psykiatriska diagnoser ofta har
            nekats sjukpenning av Försäkringskassan, då motiveringen varit
            att det saknas tillräckliga undersökningsfynd. Sverigedemokraterna
            har varit kritiska till kravet på undersökningsfynd och ser positivt
            på att domen blir vägledande och därmed kan resultera i att skapa
            mer tydlighet kring vad som gäller.
          </p>
          <head type="h2" xml:id="i-9MmXZxDqgcDUFpkRCUs9Xa">
            1.5 Skräddarsydd sjukskrivningsgrad
          </head>
          <p xml:id="i-QxBmnK4a56awTydKpWzYyo">
            Sverigedemokraterna vill verka för att ta bort systemet där nivåerna
            för utbetalning av ersättning under en sjukskrivning är låsta
            till 100, 75, 50 eller 25 procent. Detta gör att de fyra förmånsnivåerna
            för sjukpenning och sjukersättning inte alltid sammanfaller med
            den försäkrades faktiska arbetsförmåga. I förarbetena till proposition
            1989/90:62 Om insatser för aktiv rehabilitering och arbetslivsfondens
            verksamhet m.m. ändrades nivåerna om 50 och 100 procent. Där framhålls
            att förändringen gjordes för att förbättra förutsättningarna för
            yrkesinriktad rehabilitering och ge en smidigare återgång till
            arbete efter en lång sjukskrivning.
          </p>
          <p xml:id="i-4sDvR35BYVPG1Cv7JDFXUb">
            Vi menar att det finns anledning att återigen se över systemet
            och göra det ännu mer flexibelt. Det finns ingen anledning att
            politiker ska lagstifta om att en människa endast kan vara sjuk
            på dessa nivåer. Det måste istället vara en bedömning utifrån
            individen och dennes läkare, i samråd med den aktuella arbetsgivaren,
            Försäkringskassan och Arbetsförmedlingen. Förutom att ge mer makt
            åt den sjukskrivne generellt ser vi detta som ett sätt att möta
            behoven för de människor som drabbats av psykisk ohälsa. Sjuk­skrivning
            till följd av psykisk ohälsa ökar och är idag den vanligaste sjukskrivnings­orsaken.
            För en person som opererat höften och är på väg åter i arbete
            är ett steg om 25 procent kanske fullt rimligt, medan den som
            drabbats av till exempel utmattnings­depression kanske behöver
            börja på 5 procent och sedan successivt över tid försöka öka sin
            arbetstid.
          </p>
          <p xml:id="i-BVvPUrNJuc5UnWAbDw4dJh">
            Sverigedemokraterna vill därför uppdra till regeringen att tillsätta
            en utredning som ser över hur de fyra förmånsnivåerna kan göras
            mer flexibla exempelvis i steg om 5 %.
          </p>
          <head type="h2" xml:id="i-6SBbyEoFgiyPf9u5c9K1xQ">
            1.6 Flexibel sjukskrivning
          </head>
          <p xml:id="i-7mzG6f2sGVArAhEXrVKtL1">
            Region Västra Götaland avslutade 2019 sitt projekt med flexibel
            sjukskrivning för cancerpatienter. Enligt utvärderingarna från
            regionen och Försäkringskassan har det varit svårt att mäta en
            konkret minskning i sjukskrivning eller mer arbete. Intervju­personerna
            svarar däremot i enkäten att möjligheten att arbeta några timmar
            och träffa kollegor under pågående cancerbehandling varit positiv.
            Även de initiala förstudierna visade på en ökad psykisk hälsa
            och minskad sjukdomskänsla under behandlingstiden. Det som däremot
            har visat sig vara komplicerat är administrationen mellan Försäkrings­kassan
            och arbetsgivaren, där allt från rapportering till handläggning
            och utbetalning varit tidskrävande.
          </p>
          <p xml:id="i-7ogQgd8k8YG9wFjuKEHH6V">
            Det finns många sjukdomar och diagnoser som är svåra att hantera,
            och cancer­besked är ett av de värsta. Beroende på vilken del
            av kroppen som drabbas finns alltid osäkerheten om spridning eller
            chanser att överleva. Det är Sverigedemokraternas uppfattning
            att samhället behöver stötta människor genom denna svåra tid.
            En ökad psykisk hälsa och minskad sjukdomskänsla är en viktig
            del i att kunna hantera en pågående behandling. Dagens specialiserade
            och moderna vård ökar också chanserna att överleva en behandling.
            Då är det också på sikt viktigt att det finns möjligheter för
            de som orkar och kan att inte tappa kontakten helt med arbetslivet.
          </p>
          <p xml:id="i-YEwPXnDUu2Yx8ooGm7VDuG">
            Cancercentrum har tillsammans med Försäkringskassan och regionen
            analyserat förbättringspunkterna och lagt förslag på hur en ny
            försäkringsform skulle kunna se ut där personerna registrerar
            arbetad tid i efterhand med en liknande juridisk och admin­istrativ
            process som vid vård av barn och utbetalning av föräldrapenning.
            Regeringen bör således utreda möjligheterna att införa ett sådant
            flexibelt system i den mån som är möjligt i dialog med arbetsgivare.
            En sådan utredning bör också titta på möjligheten att innefatta
            andra typer av diagnoser.
          </p>
          <head type="h2" xml:id="i-MU1984eHsMHFPfWBLcMMED">
            1.7 Förbättra skyddet för SGI
          </head>
          <p xml:id="i-5QGp7SqtmmNMem8nct9A2T">
            Bestämmelser om sjukpenninggrundande inkomst (SGI) avgör vilka
            inkomster som kan ge rätt till ersättning från den allmänna försäkringen
            såsom sjukpenning, tillfällig föräldrapenning och föräldrapenning
            på sjukpenningnivå. För att kvalificera sig för SGI måste en person
            ha inkomst från eget arbete som uppgår till minst 24 procent av
            prisbasbeloppet under ett år. Vidare ska arbetet och inkomsterna
            antas vara i minst sex månader i följd eller vara årligen återkommande
            för att kvalificera sig för SGI. Om arbetet och inkomsten upphör
            kan rätten till SGI upphöra och personen får besked om så kallad
            nollklassning. Att bli nollklassad kan få stora konsekvenser för
            ekonomin och speciellt för personer som på grund av sjukdom eller
            andra omständigheter har svårt att ta sig tillbaka till ett arbete
            för att på nytt få rätt till SGI. Det finns exempel på personer
            som arbetat hela sitt liv men som sen nollklassats för att de
            missat på någon dag att skriva in sig på Arbetsförmedlingen. Även
            om det gjorts vissa förbättringar i regelverket för att minska
            risken till nollklassning anser vi att regelverket fortfarande
            är för stelbent, svårtolkat och komplext och det riskerar att
            sätta personer som arbetat i många år i en onödigt svår ekonomisk
            situation.
          </p>
          <p xml:id="i-AiDpJfXeZ6gBU1SZBWwWHx">
            Riksrevisionens rapport ”Vägen tillbaka till arbete efter nekad
            sjukpenning” lyfter även upp den allvarliga problematik som finns
            med de som efter beslut om nekad sjukpenning sedan får sin SGI
            nollställd till följd av otydligheter mellan Arbets­förmedlingen
            och Försäkringskassan. När en person som fått avslag från Försäkrings­kassan
            måste skriva in sig på Arbetsförmedlingen men samtidigt är för
            sjuk eller av andra anledningar inte kan arbeta, registreras denne
            med en kod som klassificeras som ”kod 14: Arbetssökande med förhinder”.
          </p>
          <p xml:id="i-6ekMcXyzNxshZAV9qucnCM">
            När Försäkringskassan sedan ska göra en vidare prövning har det
            visat sig att sökande med kod 14 i flera fall fått sin SGI nollställd
            baserat på denna kod, vilket i sin tur lett till att personer
            både fått nekad sjukpenning och blivit nollställda. Här menar
            Riksrevisionen att Arbetsförmedlingen i första hand alltid bör
            informera om konsekvenserna av att vara registrerad som ”Arbetssökande
            med förhinder”. Syftet med Arbetsförmedlingens klassificeringssystem
            är att beskriva den faktiska situationen för den som söker, inte
            att den ska användas som beslutsunderlag för eventuell nollställning
            av SGI. Vilket framgår av dom HFD 2011 not 4.
          </p>
          <p xml:id="i-BthAYtMqJMwjY5T5cLvByu">
            Vi anser inte att en tillräcklig åtgärd skulle vara att informera
            om konsekvenserna av att skrivas in med kod 14. Vi anser i stället
            att det är en helt orimlig återvändsgränd att en person kan utförsäkras
            och samtidigt skrivas in på Arbetsförmedlingen med för­hinder
            och bli av med sin SGI. Att det finns en komplicerad och svår
            problematik bakom regelverket till nollställningar och Försäkringskassans
            beslutsunderlag är otvivelaktigt. Men det här är ett regelverk
            som år efter år resulterat i mänskligt lidande för de som blivit
            utförsäkrade men samtidigt av Arbetsförmedlingen bedöms vara icke
            anställningsbara och dessutom även fått sin SGI nollställd. Regeringen
            lovade i början av sin mandatperiod att regelverket skulle ses
            över och att man avsåg att återkomma med ett förslag på förbättringar.
          </p>
          <p xml:id="i-9yc2v2X4W92ZTQ7j4MUnRC">
            En grundläggande utgångspunkt måste vara att en person som av
            Arbets­förmedlingen bedöms ha förhinder och inte vara anställningsbar
            också får samma bedömning av Försäkringskassan och får rätt till
            ersättning. Vice versa ska naturligtvis Försäkringskassans bedömning
            gällande en persons arbetsförmåga helt eller delvis också överensstämma
            med Arbetsförmedlingens bedömning av arbetsförmåga. Allt annat
            leder till att människor hamnar i kläm och i helt orimliga situationer.
          </p>
          <p xml:id="i-B7FAZkQr7qjF7mA8zy33AS">
            Det pågår just nu en offentlig utredning 2021:07 ”Ett trygghetssystem
            för alla – översyn av regelverket för sjukpenninggrundande inkomst”.
            Utredningen har bland annat till uppgift att utreda hur regelverket
            för sjukpenninggrundande inkomst (SGI) ska kunna ge ökad trygghet
            för den försäkrade. Det ska också tas fram förslag på hur regelverket
            kan förenklas och göras mer förutsägbart samtidigt som skyddet
            kvarstår i de situationer där det är skyddat idag.
          </p>
          <p xml:id="i-RgCLEdfLGMeAVwmNR7hZJm">
            Sverigedemokraterna som länge påtalat att systemet kring SGI
            och regelverket kring nollning måste utredas är positiva till
            inriktningen i denna utredning och hoppas på bra konstruktiva
            lösningar som skulle kunna göra stora förändringar för individen.
            Vi vill därför uppdra till regeringen att följa upp utredningens
            resultat snarast möjligt när den slutredovisas och se över möjligheten
            att implementera förslag som kan lösa ut ovanstående problematik
            som finns idag.
          </p>
          <head type="h2" xml:id="i-6sxs1PWV8tz5rm31Rzh9Pk">
            1.8 Utred sammanslagning av myndigheter
          </head>
          <p xml:id="i-NVKrx8Mk58UH8e85NfVsH8">
            Idag finns stora svårigheter i samverkan mellan Arbetsförmedlingen
            och Försäkrings­kassan där resultatet blir att personer hamnar
            i kläm mellan de båda myndigheterna som styrs med olika regelverk
            och riktlinjer. På sikt vill Sverigedemokraterna verka för att
            slå samman ansvaret för långtidssjukskrivna och långtidsarbetslösa
            till en ny myndighet. Syftet är att sjuka och långtidsarbetslösa
            i behov av stödåtgärder och rehabilitering ska kunna vända sig
            till en myndighet med större fokus på rehabilitering och stöd
            samt närmare samverkan med vården än vad som idag är fallet.
          </p>
          <p xml:id="i-HdCyvUSi9QYujNBojJ3kJZ">
            Vi vill därför uppdra till regeringen att tillsätta en utredning
            som tar fram förslag på en ändamålsenlig sammanslagning av ansvaret
            för långtidssjukskrivna och långtids­arbetslösa till en myndighet.
            På ännu längre sikt anser vi också att en utredning även bör titta
            på en sammanslagning av fler myndigheter som berör utbetalning
            av ersättningar till individer för att systemen ska synkroniseras
            bättre, för att minska risken att människor hamnar i kläm mellan
            olika system och för att få en bättre överblick kring olika utbetalningar.
            Detta kan också i förlängningen göra det lättare att bekämpa välfärdsbrottslighet.
            Detta förutsatt att regeringen också tar tag i frågan med att
            röja undan de sekretesshinder som idag finns mellan myndigheter
            för att kunna stoppa fusk. I betänkande 2021/22 SFU 17 riktade
            socialförsäkringsutskottet ett tillkännagivande till regeringen
            om att Försäkringskassan och övriga myndigheter redan nu bör ges
            större befogenheter att dela information med varandra och använda
            den information och kunskap som de har för att öka och effektivisera
            sitt samarbete, och framför allt för att skapa förutsättningar
            att utreda bidragsfusk.
          </p>
          <p xml:id="i-WEerNwz9dTCJyqTzDegJFz">
            Innan en mer långsiktig reform kan komma på plats föreslår vi
            att relevanta upp­gifter automatiskt delges Arbetsförmedlingen
            när en person skrivs ut från Försäkrings­kassan. Detta för att
            förhindra att försäkringstagaren kan hamna utanför systemen. Ett
            mer automatiserat system mellan Försäkringskassan och Arbetsförmedlingen
            är också något som föreslås i utredningen SOU 2020:24 ”Tillsammans
            för en välfungerande sjukskrivnings- och rehabiliteringsprocess”.
          </p>
          <head type="h2" xml:id="i-NzzoL91H4vmaLQCCJj4HdH">
            1.9 Utred bredare koordineringsinsats
          </head>
          <p xml:id="i-9LgoYbEG7xNRWUUB6nk6UN">
            I december 2019 tog riksdagen beslut om en ny lag om koordineringsinsatser.
            Lagen började gälla 1 februari 2020 och innebär att regionerna
            har skyldighet att erbjuda koordineringsinsatser till sjukskrivna
            patienter för att främja deras återgång till arbete eller inträde
            i arbetslivet. Insatsen ska ges efter behov inom hälso- och sjukvårds­verksamheten
            och bestå av personligt stöd, intern samordning och samverkan
            med andra aktörer. Koordineringsinsatsens ansvar omfattar dock
            inte insatser som andra aktörer ansvarar för enligt andra föreskrifter.
            De koordineringsinsatser som föreslås ska framför allt handla
            om behov inom hälso- och sjukvården.
          </p>
          <p xml:id="i-T4x78H23Exi2nvr2J18Wda">
            När det finns behov av en bredare kartläggning och samordning
            mellan olika aktörer ska detta samordningsansvar fortfarande ligga
            under Försäkringskassan. Flera remissinstanser såsom Statskontoret
            påtalar en risk för otydlighet när det gäller olika aktörers ansvarsområden.
            TCO menar vidare att det blir en onaturlig uppdelning om landstingen
            ska hänvisa till Försäkringskassan när olika behov upptäcks. Det
            är rimligt att själva utförandet av olika insatser måste kunna
            ligga på aktörer utanför hälso- och sjukvården, men koordineringen
            och samordningen mellan alla aktörer runt individen borde kopplas
            endast till en koordinator som vid behov ger personligt stöd i
            processen. Det behöver därför utredas om det samordningsansvar
            som nu ligger på Försäkrings­kassan istället kan hänskjutas till
            en koordinator närmare individen och ligga under landstingens
            ansvar. Detta för att tydliggöra vem som har samordningsansvaret
            och utgöra bättre stöd till individen. Det måste då långsiktigt
            innebära ökade resurser till landstingen för koordineringsinsatserna.
          </p>
          <p xml:id="i-9T38i1JWkyzJAcaJPEUGwc">
            Sverigedemokraterna anser att riksdagen bör ge regeringen i uppdrag
            att dels utvärdera resultatet av den nuvarande koordineringsinsatsen,
            dels utreda och ta fram förslag på en bredare koordineringsinsats
            än den nu genomförda. Förslaget ska vara närmare kopplat till
            individen och omfattar koordinering, samverkan och samordning
            med alla inblandade aktörer inom både Försäkringskassan, arbetsgivare,
            Arbets­förmedlingen och hälso- och sjukvården. Denna koordineringsinsats
            ska också ha möjlighet att upprätta en rehabiliteringsplan utifrån
            individuella behov.
          </p>
          <head type="h2" xml:id="i-YQQNEMEKKqCTLwxgKTo9KP">
            1.10 Digitala läkarbesök och hyrläkare i sjukskrivningsprocessen
          </head>
          <p xml:id="i-RJr4r11JQ3prmq2x4dyDVY">
            Digitala läkarbesök och hyrläkare har blivit ett allt vanligare
            inslag inom hälso- och sjukvården. Riksrevisionen har, i sin rapport
            om digitala läkarbesök och hyrläkare i sjukskrivningsprocessen,
            framfört att det förekommer brister vid digitala läkarbesök. Det
            saknas exempelvis uppgifter som normalt finns med i intyg från
            fysiska läkarbesök, och uppföljningen från Försäkringskassan har
            i sin tur visat sig vara undermålig. Riksrevisionen lyfter likaså
            att hyrläkares bedömningar har haft inverkan på för­längningen
            av sjukskrivningar. Enligt riksrevisionens granskning är hyrläkare,
            jämfört med fasta läkare, mindre benägna att förlänga en redan
            pågående sjukskrivning. I granskningsrapporten framkommer det
            även att användningen av hyrläkare på vård­centraler har en viss
            inverkan på den likformighet som uppdagats i bedömningarna av
            arbetsförmåga, i de fall patienterna ansöker om förlängning av
            sjukskrivningsperioden.
          </p>
          <p xml:id="i-H75uSajDTPoic2yFtyGZSP">
            Sverigedemokraterna menar att det är positivt att digitaliseringen
            bidrar till att öka tillgängligheten till vården. Samtidigt är
            det viktigt att uppmärksamma de negativa konsekvenserna av digitala
            läkarbesök och hyrläkare som framkommit när det gäller användningen
            av sjukförsäkringen. Vi ser därför positivt på att Socialstyrelsen
            genomför ett utvecklingsarbete, för ett bredare och mer fördjupat
            kunskapsstöd vid sjukskrivning, eftersom det finns ett tydligt
            behov av att utveckla det försäkrings­medicinska beslutsstödet.
            För att ytterligare säkerställa att påtalade brister hanteras
            bör regeringen även tillsätta en utredning, vars syfte ska vara
            att följa upp och analysera Socialstyrelsens arbete utifrån den
            aspekten. Det menar vi är angeläget för att bättre kunna garantera
            en patientsäker sjukskrivningsprocess även vid digitala läkarbesök,
            alternativt vid besök hos en hyrläkare.
          </p>
          <head type="h1" xml:id="i-YCSQF59wQtfFf324RBexXv">
            2 Sjukfrånvaro och psykisk ohälsa
          </head>
          <head type="h2" xml:id="i-Nf881ct2EQtUkAtrdc5xQS">
            2.1 Förebyggande och hälsofrämjande insatser vid psykiatriska
            diagnoser
          </head>
          <p xml:id="i-U5zCJZKaZXRwX2JiUhgwHg">
            Sjukfrånvaro i psykiatriska diagnoser, framförallt relaterat
            till stress, har börjat öka igen efter en tillfällig minskning
            under covid-19-pandemin. Kvinnor står för en stor del av sjukskrivningarna,
            vilket främst är orsakat av psykisk ohälsa. Sedan 2010 har sjuk­frånvaro
            på grund av psykisk ohälsa ökat stadigt och står idag för nästan
            hälften av alla pågående sjukfall. Faktum är att sjukskrivningar
            främst ökar på grund av stress, bland annat utmattningssyndrom.
            Psykiska sjukdomar som psykoser eller schizofreni står däremot
            endast för en liten och stabil del av den totala sjukfrånvaron.
          </p>
          <p xml:id="i-G2tEJoWzeFMPsVfdf7rzVw">
            Färsk statistik visar att antalet personer sjukskrivna med stressrelaterad
            diagnos ökade med 13 procent mellan juli 2019 och juli 2022, det
            vill säga från 31 600 till 35 800. Av samtliga stressrelaterade
            pågående sjukfall utgörs 79 procent av kvinnor. Vi kan även se
            att antalet nya sjukfall under en månad, som kan relateras till
            stress, har ökat från 6 400 i mars 2019, till 7 300 i mars 2022,
            och det är en ökning med 14 procent. Av de nya startade sjukfallen
            utgör kvinnor 75 procent.
          </p>
          <p xml:id="i-Ae9JPC91xeSDiDV7RFBBP4">
            Sverigedemokraterna har länge arbetat för att forskning på området
            kvinnors hälsa måste prioriteras, eftersom forskning om kvinnosjukdomar
            är ett eftersatt område. Det finns likaså ett stort behov av att
            öka de allmänna kunskaperna om kvinnors hälsa inom hälso- och
            sjukvården och i samhället i stort. Därför är det också väldigt
            glädjande att det nu i Tidöavtalet finns förslag om ökade medel
            för forskning om kvinnors sjukdomar och hälsa. Med fokus på ökad
            forskning kommer vård och behandlingsmetoder att kunna utvecklas
            och effektiviseras, och det kan även ge oss bättre förutsättningar
            att förstå orsakerna bakom kvinnors försämrade psykiska hälsa.
          </p>
          <p xml:id="i-9399K3KYm4bkqyXxUov21i">
            Det saknas idag viktig kunskap om vilka rehabiliteringsinsatser
            som har god effekt för personer sjukskrivna i psykisk ohälsa,
            vilket också är något som representanter för hälso- och sjukvården,
            Försäkringskassan, arbetsgivarorganisationer och fackförbund nyligen
            fastslog. Därför är det viktigt att forskning på området kan bidra
            till ut­vecklingen av verkningsfulla rehabiliteringsinsatser,
            för att minska förekomsten av sjukfrånvaro i psykiatriska diagnoser.
          </p>
          <p xml:id="i-RGZNUez83vKSvYLjb9dysT">
            Förebyggande insatser för att minska eller helt undvika sjukskrivning
            är också oerhört viktigt att arbeta med. Exempel på detta kan
            vara ett systematiskt arbete med arbetsmiljön, där tidiga risktecken
            hanteras med snabba åtgärder. Genom att öka kunskaperna kan tidiga
            signaler på psykisk ohälsa upptäckas, vilket innebär att arbetsgivaren
            snabbt kan välja att erbjuda insatser som kan skapa goda förutsättningar
            för att förhindra en försämrad hälsa hos medarbetaren och samtidigt
            innebära att arbetsgivaren kan behålla sina anställda. Sverigedemokraterna
            menar således att psykisk ohälsa i högsta möjliga utsträckning
            behöver hanteras proaktivt, istället för reaktivt. Vår uppfattning
            är att förebyggande och hälsofrämjande insatser, på flera olika
            nivåer, kan ha mycket positiva effekter när det handlar om att
            minska förekomsten av psykisk ohälsa, vilket också effektivt kan
            motverka förekomsten av sjukskrivningar. Sverige­demokraterna
            anser därför att regeringen bör göra insatser för att stärka det
            före­byggande och hälsofrämjande arbetet vad gäller psykisk ohälsa
            för att minska före­komsten av sjukfrånvaro i psykiatriska diagnoser.
          </p>
          <head type="h2" xml:id="i-EonyPa5s4aezxiAEtFCG1J">
            2.2 Ökad kompetens och stärkt stöd vid psykisk ohälsa
          </head>
          <p xml:id="i-CYkn9XY7hj3vUnR2RVkDEX">
            Psykisk ohälsa är som i tidigare stycken nämnt den vanligaste
            orsaken till sjukskrivning idag och det finns ett stort behov
            av att stärka stödet till de som sjukskrivs med psykiska diagnoser.
            Kompetensen hos berörda myndigheter behöver också stärkas genom
            hela rehabiliteringskedjan. Många upplever sig illa bemötta då
            deras individuella situation inte passar in i ett stelbent system
            främst gjort för fysiska diagnoser. Den psykiska ohälsan är också
            ett jämställdhetsproblem då sjukfrånvaron är nästan dubbelt så
            hög bland kvinnor som bland män. Den vanligaste psykiatriska diagnosen
            är reaktioner på stress som leder till utbrändhet. Sammantaget
            finns det stora brister i sjukskrivnings- och rehabiliteringsprocessen
            kopplat till psykisk ohälsa. Enligt Riksrevisionens rapport ”Bedömning
            av arbetsförmåga vid psykisk ohälsa” fungerar utvärderingen av
            arbets­förmåga så pass dåligt att det föreligger en risk att regelverket
            för sjukförsäkringen inte tillämpas på ett likformigt och rättssäkert
            sätt.
          </p>
          <p xml:id="i-JoLkqD24JuGf3C4VQLCdys">
            Av Riksrevisionens rapport ”Försäkringsmedicinskt beslutsstöd”
            framgår det att det förekommer alltför stora variationer i hur
            beslutsstödet tolkas, särskilt i de fall då personen i fråga får
            flera diagnoser samtidigt, så kallad samsjuklighet. Detta medför
            att många individer kommer i kläm och inte behandlas på ett rättssäkert
            sätt.
          </p>
          <p xml:id="i-RrixPmnkBwckZt6v4WCUur">
            Sverigedemokraterna vill därför uppdra till regeringen att tillsätta
            en övergripande utredning som kan ta fram förslag på hur stödet
            till en person som drabbas av psykisk ohälsa kan stärkas i sjukskrivningsprocessen.
            Vi menar exempelvis att personer vid behov ska få hjälp av en
            koordinator i kontakt med alla berörda myndigheter samt större
            möjligheter att få en individuellt utformad rehabiliteringsplan
            med rehabiliterings­ersättning som inte tar hänsyn till rehabiliteringskedjans
            tidsgränser.
          </p>
          <p xml:id="i-9Ds7T99bHjGixna41KULtx">
            Utredningen skulle även behöva göra en översyn av hur personer
            med psykisk ohälsa tidigt i processen i högre utsträckning kan
            komma i kontakt med en psykolog eller psykoterapeut. Både för
            behandling och för att få kompletterande bedömning av arbetsförmåga
            eftersom detta är svårt för många läkare att bedöma. För att personalen
            på Försäkringskassan och andra berörda myndigheter på ett mer
            adekvat sätt ska kunna bemöta människor med psykisk ohälsa behöver
            utredningen se över hur kompetensen i och kunskapen om psykisk
            ohälsa stärkas hos alla inblandade aktörer såsom Försäkringskassan
            och Arbetsförmedlingen.
          </p>
          <head type="h2" xml:id="i-5TcknMsYkGR65aRAC6KDM7">
            2.3 Suicidpreventivt fokus i arbetet med sjukförsäkringen
          </head>
          <p xml:id="i-TgPiSGHmfSydEcGxv4K5Mv">
            Att bli utförsäkrad kan innebära väldigt svåra konsekvenser för
            den som drabbas. Oro för att bli utförsäkrad kan också leda till
            försämrad hälsa och försvåra möjligheterna till rehabilitering.
            Det finns tyvärr en överhängande och allvarlig problematik med
            att människor väljer att avsluta sina liv på grund av en utförsäkring,
            vilket visar på stora brister i det system som är tänkt att vara
            ett skyddsnät för människor som blir sjuka och behöver samhällets
            stöd. Varje enskilt självmord är således ett stort misslyckande
            för hela samhället. Det är särskilt viktigt att sambandet mellan
            självmord och utförsäkringar problematiseras. Självmord kan ses
            som ett psykologiskt olycksfall där en individ befinner sig i
            en svår situation, i vilken problemen verkar vara olösliga och
            outhärdliga.
          </p>
          <p xml:id="i-6yRJR4aBSPL3xxFhHe1wwC">
            Vid ett självmord finns det också bakomliggande faktorer som
            livsvillkor och tillfälligheter, i väldigt många fall i samband
            med psykiatriska tillstånd och i vissa fall kroppsliga sjukdomar.
            Sammanfattat är suicid den yttersta konsekvensen av psykisk ohälsa,
            svåra livsförhållanden och livskriser. Samtidigt kan vi konstatera
            att den vanligaste sjukskrivningsorsaken är psykiatriska diagnoser
            och att risken för självmord är mycket större om man lider av
            en psykisk sjukdom. Det finns därför en stor risk för att ogrundade
            utförsäkringar kan leda till självmord.
          </p>
          <p xml:id="i-P6TGKUgmrMoqdWyvEUXG3A">
            Sverigedemokraterna ser allvarligt på de brister i hanteringen
            av sjukförsäkringen som kan leda till suicid, och därför är det
            viktigt att ett suicidpreventivt fokus inkluderas i det fortsatta
            arbetet med att utveckla sjukförsäkringen. En annan problematik
            som är viktig att lyfta fram är det faktum att personer med psykisk
            ohälsa får avslag på ansökningar om sjukersättning eller sjukpenning,
            där orsaken varit en avsaknad av det som kallas för objektiva
            fynd, vilket i sig tyder på en helt anmärkningsvärd brist på kunskap
            om och förståelse för innebörden av psykiatriska tillstånd och
            psykisk ohälsa generellt. Det finns därav behov av att genomföra
            en översyn och en analys av Försäkringskassans förändringsarbete,
            med särskilt fokus på sjukskrivningar vid psykiatriska diagnoser.
            Möjligheten att implementera krav på medicinska suicid­riskbedömningar
            i det försäkringsmedicinska beslutsstödet behöver också övervägas.
          </p>
          <head type="h1" xml:id="i-5RczEMQJzwxp8UVhqNCtM8">
            3 En sjukpenning som bidrar till ekonomisk trygghet och rehabilitering
          </head>
          <head type="h2" xml:id="i-GUgSjB7xKoWGrTqJoiJBwx">
            3.1 En rehabiliteringskedja istället för utförsäkringskedja
          </head>
          <p xml:id="i-A3f1BGPo2scsNdqtJb6Cya">
            Hela syftet med regelverket kring sjukpenningen borde vara att
            alla som råkar ut för en sjukdom ska kunna erhålla ekonomisk trygghet
            och stöd och hjälp till rehabilitering fram tills personen ifråga
            kan återgå i arbete till sin arbetsgivare eller kunnat genomgå
            en omställning till annat lämpligt yrke. Tanken bakom rehabiliteringskedjan
            med regelbundna avstämningar för att undvika att människor hamnar
            i långa sjukskrivningar utan åtgärder har tyvärr missbrukats till
            att bli en utförsäkringskedja för att spara in pengar på sjukförsäkringen
            och uppnå fina siffror i statistiken på att färre uppbär sjukpenning.
          </p>
          <p xml:id="i-FAXTC76e5Xa8BwuP4dGvh8">
            Sverigedemokraterna anser att det är dags att byta fokus i rehabiliterings­kedjan.
            Ambitionen att få ner antalet sjukskrivna ska inte ske genom att
            fler svårt sjuka ut­försäkras. Istället ska fokus ligga på rätt
            stöd till individen, ökade insatser för rehab­ilitering samt positiva
            incitament och stödinsatser som underlättar att ta steget tillbaka
            till arbetslivet efter en lång tids sjukskrivning. Detta bör vara
            tydligt i regeringens målstyrning i regleringsbrevet till Försäkringskassan.
          </p>
          <head type="h2" xml:id="i-85x6jcTTY1pNZfQdUK9QGU">
            3.2 Utvärdera reformen med angivet arbete
          </head>
          <p xml:id="i-7iAAPCRnpz58zhdCbbGraG">
            Efter dag 180 i dagens rehabiliteringskedja ska den försäkrade
            prövas mot arbete på hela arbetsmarknaden om det inte bedöms att
            denne kan återgå till tidigare arbete inom 365 dagar, eller om
            det anses oskäligt att pröva mot hela arbetsmarknaden. Vid dag
            180 har det skett många utförsäkringar och enligt en rapport från
            Inspektionen för social­försäkringen (ISF) (rapport 2017:9) håller
            inte bedömningarna vid dag 90 och 180 i rehabiliteringskedjan
            tillräckligt god kvalité. Kvalitetsbristerna beror till stor del
            på att ärendena saknar ett grundläggande utredningsarbete. Mot
            bakgrund av detta ställer sig Sverigedemokraterna kritiska till
            dagens ordning där den som har sjukpenning förväntas helt byta
            yrke efter dag 180 och prövas mot normalt förekommande arbete.
            Detta har i praktiken inneburit att sjukskrivna prövas mot fiktiva
            fantasijobb samtidigt som personen inte bedöms som anställningsbar
            hos Arbetsförmedlingen.
          </p>
          <p xml:id="i-WT1YGGYK44HKUKz4SezoaJ">
            Den 12 april 2018 beslutade regeringen att en särskild utredare
            skulle tillsättas för att se över regelverket kring sjukförsäkringen.
            Utredningen En trygg sjukförsäkring med människan i centrum har
            framlagt tre delbetänkanden: Ingen regel utan undantag – en trygg
            sjukförsäkring med människan i centrum (SOU 2019:2), En begriplig
            och trygg sjukförsäkring med plats för rehabilitering (SOU 2020:6)
            samt En sjukförsäkring anpassad efter individen (SOU 2020:26).
            Syftet var bland annat att utreda tolkningen av begreppet normalt
            förekommande arbete och nuvarande tidsgränser. Utredningen lyfter
            kritik mot Försäkringskassans restriktiva och snäva tolkningar.
            Det har också funnits en brist på förutsägbarhet i Försäkringskassans
            beslut då det har funnits för stort utrymme för egna tolkningar
            av lagtexten. Men det har också funnits regionala tillämpningar
            och lokala processer som har påverkat besluten. Detta har i slutändan
            drabbat den enskilde då många utförsäkrats samtidigt som de inte
            kunnat anställas, vilket för många har resulterat i ekonomiskt
            svåra situationer.
          </p>
          <p xml:id="i-C9qF6vabW5wXMWNMsYCxDk">
            För att komma ifrån en del av problematiken har det nu införts
            en förändring i bedömningsgrunderna utifrån ovan nämna utredningsförslag.
            Förändringen innebär att bedömningen efter 180 dagar ska göras
            mot sådant angivet arbete som är normalt förekommande på arbetsmarknaden.
            Istället för fiktiva fantasijobb skulle då den sjukskrivne föreslås
            prövas mot en lista på yrkestitlar och arbetsbeskrivningar enligt
            Standard för svensk yrkesklassificering (SSYK). Förslaget i propositionen
            var mycket välkommet och något Sverigedemokraterna ställde sig
            bakom. Inriktningen var enligt propositionen dock främst att göra
            bedömningarna mer begripliga, och berörde inte i tillräcklig omfattning
            att bedömningarna i sak i många fall är alltför strikta. Detta
            orsakar stort lidande för många svårt sjuka personer. För att
            sjukförsäkringen ska bli mer förutsägbar, trygg och rättssäker
            kan det behöva vidtas ytterligare åtgärder. Sverigedemokraterna
            anser att det är av stor vikt att regeringen tillser att det sker
            uppföljning och utvärdering av lagens tillämpning och effekt i
            september 2023, som är ett år efter implementeringen. Det bör
            också följas upp om lagen bidragit till mer rättssäkra bedömningar
            som inte leder till att svårt sjuka människor utförsäkras. Om
            problemen kvarstår behöver ytterligare åtgärder utredas.
          </p>
          <head type="h2" xml:id="i-5HsiCMCug6jfQWKfZnSmQ9">
            3.3 Undantag vid dag 180
          </head>
          <p xml:id="i-8UoZsnHhuwg5v6aRKcShz8">
            Efter dag 180 i dagens rehabiliteringskedja är utgångspunkten
            att den försäkrade ska prövas mot arbete på hela arbetsmarknaden
            och inte längre endast mot sin arbetsgivare. Det har dock kunnat
            göras undantag från att prövas mot hela arbetsmarknaden om det
            bedömts att den försäkrade kan återgå till sitt tidigare arbete
            inom 365 dagar, eller om det anses oskäligt att pröva mot hela
            arbetsmarknaden. Kriteriet för att få detta undantag har dock
            varit snävt och tidigare gällde begreppet att det skulle finnas
            hög sannolikhet för återgång i arbete hos arbetsgivaren före dag
            366. Utrymmet att få undantag var dock mycket smalt så efter påtryckningar
            från bland annat Sverigedemokraterna har reger­ingen genomfört
            en lagändring och ändrat begreppet så att det nu ska räcka med
            över­vägande skäl för återgång i arbete hos arbetsgivaren före
            dag 366 för att undantas från prövning mot hela arbetsmarknaden
            efter 180 dagar. Flera remissinstanser har dock kritiserat att
            det krävs att man kan återgå på samma nivå som tidigare för att
            slippa utförsäkras och hänvisas till hela arbetsmarknaden efter
            180 dagar.
          </p>
          <p xml:id="i-3FaEpEeqg7ZCY7KyhybJG9">
            Sverigedemokraterna anser därför att regeringen bör utreda möjligheten
            att det ska räcka att övervägande skäl talar för att personen
            i fråga endast kan återgå till sin arbetsgivare på deltid och
            i lägre omfattning än tidigare före dag 366 för att slippa att
            prövas mot hela arbetsmarknaden.
          </p>
          <head type="h2" xml:id="i-Uj2cRmqrohnTrDfUVDBxxK">
            3.4 Undantag vid dag 365
          </head>
          <p xml:id="i-679BLiPwvpHvvrrWacHe2T">
            Även efter dag 365 finns ett krav på att personen som är sjukskriven
            ska prövas mot hela arbetsmarknaden. Om det finns en chans att
            kunna rehabiliteras och återgå till sin arbetsgivare anser vi
            det vara det mest humana för personen som drabbas av en sjuk­skrivning.
            Det är därför positivt att den föregående regeringen la fram förslag
            till lättnader som också röstades igenom i budgetförslaget för
            2022 från M, SD, KD, L. Det innebär att den som har haft nedsatt
            arbetsförmåga även efter 365 dagar ska kunna få sin arbetsförmåga
            fortsatt bedömd mot arbete hos arbetsgivaren om det finns särskilda
            skäl som grundas på att den försäkrade kan förväntas återgå i
            arbete hos arbetsgivaren före den tidpunkt då han eller hon har
            haft nedsatt arbetsförmåga i 550 dagar. Detta är en förändring
            vi står bakom. Sverigedemokraterna vill dock uppdra till regeringen
            att även här utreda möjligheten att det inte ska vara ett krav
            att det ska vara på samma nivå som tidigare direkt utan räcka
            att personen i fråga kan återgå i arbete på deltid och i lägre
            omfattning än tidigare – senast dag 550 så länge det finns goda
            utsikter för att personen på sikt kan öka sin arbetsförmåga.
          </p>
          <head type="h1" xml:id="i-2h4fHY3CCcz2a1be7jMw6o">
            4 Reformerat stöd för förebyggande åtgärder och tidigare rehabilitering
          </head>
          <head type="h2" xml:id="i-QsWXJKhbTv45DuANVfL9rZ">
            4.1 Översyn av förebyggande sjukpenningen
          </head>
          <p xml:id="i-HpXQ6USgoVrZdW1pQkriVp">
            Utredningen Sjuk- och aktivitetsersättning samt förmåner vid
            rehabilitering (S 2020:04) föreslår i betänkandet En sjukförsäkring
            med prevention, rehabilitering och trygghet (SOU 2021:69) att
            en ny förmån, preventionsersättning, införs. Denna preventions­ersättning
            ska bestå av preventionspenning och preventionsbidrag. Preventionspenning
            ska ge ersättning för den inkomstförlust den försäkrade gör genom
            att genomgå före­byggande åtgärder med syfte att förebygga sjukdom,
            förkorta sjukdomstid eller helt eller delvis förhindra nedsatt
            arbetsförmåga till följd av sjukdom.
          </p>
          <p xml:id="i-6ffPjTfHyRSvX7wbCaZLsJ">
            Rehabiliteringsåtgärden ska ha ett eller flera av dessa syften
            och vara nödvändig för att ett sådant syfte ska uppnås. Ersättningen
            ska kunna betalas ut som lägst för en hel timma och vara helt
            flexibel i att kunna ge ersättning timma för timma kopplad till
            den tidsåtgång som insatsen pågår och i den utsträckning den försäkrade
            därmed är för­hindrad att skaffa inkomst genom arbete. Åtgärden
            ska beskrivas i en av Försäkrings­kassan upprättad preventionsplan.
            Preventionsbidrag ska ge ersättning för merkostnader som uppstår
            för den försäkrade i samband med sådan förebyggande behandling
            och rehabilitering för vilken preventionspenning kan beviljas.
          </p>
          <p xml:id="i-HnLQNMUSuGo6cv6kt9u2BB">
            En avgörande förändring som förslaget medför är att åtgärdernas
            typ inte är avgörande för om ersättningen kan beviljas, utan sådan
            ska kunna beviljas för medicinsk behandling eller rehabilitering,
            förebyggande arbetslivsinriktade åtgärder eller en kombination
            av båda formerna. Preventionsersättningen ska också kunna betalas
            ut för studier som en förebyggande insats under maximalt 44 veckor.
            Sverigedemokraterna har länge efterfrågat mer förebyggande åtgärder.
            Detta är i synnerhet viktigt för att förebygga psykisk ohälsa
            och utmattning.
          </p>
          <p xml:id="i-VKrBx5DGd1jZ217EULpetV">
            Sverigedemokraterna vill därför uppdra till regeringen att se
            över utredningens förslag gällande preventionsersättning och överväga
            en reformering kring den före­byggande sjukpenningen i den riktning
            som utredningen föreslår. Detta för att öka förebyggande insatser
            som kan minska risken för sjukskrivning och i förlängningen bidra
            till hälsofrämjande effekter.
          </p>
          <head type="h2" xml:id="i-LDGGZKt3RZ4jyWGhE61EC">
            4.2 Stärkta möjligheter till rehabiliteringsplan och rehabiliteringsersättning
          </head>
          <p xml:id="i-Vyz2SVLoL1ETyp1u9mPQYp">
            Det finns idag flera byråkratiska hinder och för snäva lagtexter
            som leder till att människor hamnar i långa sjukskrivningar, alternativt
            utförsäkras efter dag 180 utan att ha fått möjlighet till en tydlig
            rehabiliteringsplan och rehabiliteringspenning. Detta på grund
            av att även rehabiliteringspenningen har varit knuten till rehabiliteringskedjan
            och inte beviljats om personen bedöms kunna ta ett normalt förekommande
            arbete på arbetsmarknaden efter dag 181. Detta är helt ohållbart
            och behöver åtgärdas.
          </p>
          <p xml:id="i-TdgNoLyVEAAhtJE1iU4mau">
            Delbetänkandet En begriplig och trygg sjukförsäkring med plats
            för rehabilitering i (SOU 2020:6) framhåller vikten av att fler
            personer behöver ges möjlighet till en tydlig rehabiliteringsplan
            och rehabiliteringsersättning och föreslår att dessa inte ska
            ta hänsyn till rehabiliteringskedjans tidsgränser. Utredningen
            om sjuk- och aktivitetsersättningen samt förmåner vid rehabilitering
            (S 2020:04) har i sitt betänkande Sjuk- och aktivitets­ersättning
            samt förmåner vid rehabilitering (SOU 2021:69) lagt fram konkreta
            förslag för hur regelverket kan förändras för att främja rehabilitering.
            Där föreslås en mer steglös ersättning anpassad efter individens
            förmåga att stegvis återgå i arbete istället för de fasta tidsgränserna
            på 25, 50, 75 och 100 procent. Detta är i linje med vad vi vill
            förändra också inom sjukpenningen och något vi ställer oss bakom.
            Det föreslås även att den som uppbär rehabiliteringsersättning
            under den tiden inte ska bedömas utifrån rehabiliteringskedjans
            tidsgränser samt att även studier ska kunna ingå som en del av
            rehabiliteringen.
          </p>
          <p xml:id="i-FKuFb6ESoiUhfpHdADeqy4">
            Det ställs också krav på att Försäkringskassan ska göra en bedömning
            av behov av rehabiliteringsinsatser för dag 60 i sjukperioden.
            Utredningen SOU 2021:69 bedömer att en överflyttning av personer
            från sjukpenning till rehabiliteringspenning kommer innebära att
            sjukpenningen kommer minska i motsvarande grad som rehabiliterings­penningen
            ökar. För personer som i dag är sjukskrivna bedömer utredningen
            att en tidig bedömning av den enskildes rehabiliteringsbehov leder
            till att fler personer får rehab­iliteringsåtgärder. Med tidigare
            rehabiliteringsinsatser ökar också sannolikheten för att den enskilde
            snabbare kan återgå i arbete. Sverigedemokraterna anser därför
            att regeringen bör överväga att göra en översyn kring regelverket
            gällande rehabilitering och rehabiliteringspenningen i den riktning
            som föreslås i utredningarna SOU 2021:69 samt SOU 2020:6. Detta
            med målsättningen att fler ska ingå i rehabiliteringsinsatser
            som kan hjälpa människor att kunna återfå sin arbetsförmåga.
          </p>
          <head type="h2" xml:id="i-CGJnysoAhMjPwNgQebi1Zv">
            4.3 Ökat stöd vid omställning till nytt yrke
          </head>
          <p xml:id="i-RUCmTHYzR5asTTGMX2ou5J">
            I fall där en person inte kan återgå till sin arbetsgivare men
            ändå är arbetsför behöver personen ställa om för att stå till
            förfogande på arbetsmarknaden inom ett nytt yrke. Denna omställning
            kan vara en svår process efter en sjukskrivning.
          </p>
          <p xml:id="i-P7J2YM4gWTG6spydtAwGRU">
            Sverigedemokraterna anser därför att regeringen måste utreda
            hur vi kan stärka möjligheterna att få en upprättad rehabiliteringsplan
            och rehabiliteringsersättning under omställningstiden. Det kan
            exempelvis handla om rehabiliteringsåtgärder som är knutna till
            en ny arbetsplats, studier eller vårdinsatser med en omställningsmålsättning.
            Även regeringens delbetänkande ”En begriplig och trygg sjukförsäkring
            med plats för rehabilitering” lyfter vikten av att regeringen
            tar fram förslag för att personer ska få ett ökat stöd under en
            omställning. Detta kan vara av särskild vikt vid utmattningssyndrom
            som idag är den vanligaste orsaken till sjukskrivning, där arbetsplatsen
            också kan vara en del av problematiken.
          </p>
          <p xml:id="i-8x7UDCkgK5Wh63DVjK24sr">
            Det är inte heller ett rimligt krav att en person förväntas göra
            en 100-procentig återgång i tjänst på en gång vid en omställning.
            Sverigedemokraterna vill därför uppdra åt regeringen att utreda
            hur ett utökat stöd under en omställning till nytt yrke kan utformas.
            Exempelvis behöver nuvarande regelverk kring möjligheterna att
            under sjukskrivning prova ett nytt yrke göras mer flexibelt än
            idag, så att fler sjukskrivna kan ta del av möjligheten. Idag
            finns den möjligheten endast mellan dag 90 och 180 i sjukperioden,
            vilket vi menar kan skapa förhinder till omställning. En tydlig
            rehab­iliteringsplan, underlättande av studier samt möjligheten
            att få en koordinator eller ombud under omställningen är också
            viktiga aspekter att titta på i en utredning.
          </p>
          <head type="h2" xml:id="i-9Miv7aQbC2EPnutc1bjgEo">
            4.4 Det ska löna sig att arbeta
          </head>
          <p xml:id="i-U4yERAPsBC9Cm3DptD9SVm">
            Det är positivt att det finns en möjlighet till viss arbetsträning
            med bibehållen er­sättning, men för många som varit sjukskrivna
            länge kan återgång i deltidsarbete för lön som innebär neddragning
            av ersättning orsaka en ekonomisk förlust. Vi vill istället skapa
            positiva incitament för att långtidssjukskrivna ska kunna återgå
            i arbete. Detta genom att den sjukskrivne under den första tiden
            i arbete får behålla en extra del av sjukersättningen eller sjukpenningen
            även om personen uppbär lön. Vi menar att efter 365 dagar ska
            alla ges samma möjlighet att prova sin arbetsförmåga, oavsett
            aktivitets­ersättning, sjukersättning eller sjukpenning.
          </p>
          <p xml:id="i-4rSVMT6nN2c7phrCyh8xp8">
            Sverigedemokraterna anser därför att regeringen bör utreda möjligheten
            att personer under en sexmånadersperiod får prova sin arbetsförmåga
            och lönearbeta upp till 25 procent, utan att ersättningen från
            Försäkringskassan påverkas. Vid lönearbete över 25 procent ska
            ersättningen gradvis minskas. Resultatet blir att den som vill
            ta steget ut i arbete får en extra morot den första tiden, även
            i de fall personen bara har möjlighet att arbeta på en begränsad
            nivå.
          </p>
          <head type="h2" xml:id="i-Wt2nLYLMP1AumyTV5DjX7e">
            4.5 En tryggare och humanare sjukersättning
          </head>
          <p xml:id="i-FVhigdGU4GDFoNLoDrno1i">
            Antalet avslag på ansökningar om sjukersättning har ökat dramatiskt
            under den förra mandatperioden. Den socialdemokratiska regeringens
            åtstramningar ledde till att så många som åtta av tio fick avslag
            på ansökan om sjukersättning, vilket vi menar är en oroande utveckling
            som vi sett kritiskt på.
          </p>
          <p xml:id="i-G5pjvZchTCBywMaRiS2wE7">
            I Riksrevisionens rapport 2018:9 ”Om att nekas sjukersättning
            och aktivitets­ersättning” framkommer det att det råder en betydande
            diskrepans mellan de villkor som reglerar rätten till ersättning
            och människors faktiska möjligheter att arbeta. Även utredningen
            ”En begriplig och trygg sjukförsäkring med plats för rehabilitering”
            lyfter behovet av en översyn av regelverket för sjukersättning.
            Risken idag är att regelverket är för snävt så att personer som
            egentligen borde ha rätt till sjukersättning istället stannar
            i långa sjukskrivningar med sjukpenning. Mot bakgrund av det menar
            Riksrevisionen att lättnader i regelverket kan anses motiverade.
          </p>
          <head type="h2" xml:id="i-ENfPCSTcFyPSqVcTzHP7Yt">
            4.6 Förändrad bedömning för rätten till sjukersättning för yngre
          </head>
          <p xml:id="i-PjiF9iJECZzme2CnzZJo9V">
            Idag görs en striktare bedömning för rätten till sjukersättning
            än vid rätten till sjuk­penning. Att steget till sjukersättning
            inte ska göras lättvindigt är viktigt för att undvika att människor
            hamnar i långa sjukskrivningar utan åtgärder. Idag har dock tröskeln
            blivit så hög att människor istället hamnar i ekonomisk kris och
            under kommunens ansvar med försörjningsstöd, vilket vi inte anser
            vara en rimlig lösning för svårt sjuka personer. Utredningen (SOU
            2021:69) gällande bland annat en förändrad sjukersättning föreslår
            att vid prövning av rätten till sjukersättning ska bedömningen
            av den för­säkrades arbetsförmåga göras mot samma arbetsmarknadsbegrepp
            som används vid prövning av rätt till sjukpenning. Det innebär
            att prövning av arbetsförmågan ska ske i enlighet med samma regelverk
            som regeringen föreslår för sjukpenningen i prop. 2020/21:171
            där prövning av arbetsförmåga föreslås göras mot förvärvsarbete
            i en sådan angiven yrkesgrupp som innehåller arbeten som är normalt
            förekommande på arbets­marknaden, eller mot annat lämpligt arbete
            som är tillgängligt för den försäkrade.
          </p>
          <p xml:id="i-7FMi5dM5V9yz6FeuXnGMhz">
            Utredningen föreslår även att begreppet ”överskådlig tid” ersätter
            ett tidigare begrepp ”stadigvarande” som grund för hur varaktig
            arbetsförmågan måste bedömas vara. Syftet med detta är att det
            tydligare kommer framgå att betoningen ska ligga på överskådligheten
            i prognosen. Det ska vara fråga om en nedsättning av arbetsförmågan
            som kan förväntas bestå under överskådlig tid, och inte någon
            oöverskådlig tid. Över­skådlig tid säger inget om nedsättningens
            längd i antal år, utan om vilken prognos som sjukvården, baserat
            på vetenskap och beprövad erfarenhet, kan göra i det enskilda
            fallet. I och med detta framgår också med önskvärd tydlighet att
            det inte ställs upp något krav på att nedsättningen av arbetsförmågan
            måste vara permanent eller kvarstå fram till pension för att ersättning
            ska kunna beviljas.
          </p>
          <p xml:id="i-3EDEfCJkaTUdLuXY6TaAm1">
            Utredningen föreslår även lättnader kring vilka rehabiliteringsåtgärder
            som ska bedömas vara uttömda. Sverigedemokraterna anser därför
            att regeringen bör göra en översyn av bedömningsgrunderna till
            sjukersättningen i samma riktning som utredningen SOU 2021:69
            föreslår.
          </p>
          <head type="h2" xml:id="i-P5t8xFuYAFZEQLgFjyWRmV">
            4.7 Återinför tillfällig sjukersättning som komplement
          </head>
          <p xml:id="i-7zrXHQQy43twgtQWa2DqVM">
            Även om det skulle införas lättnader i regelverket för bedömningen
            till sjukersättning ser vi att det fortfarande finns en diskrepans
            mellan rätten till sjukpenning efter ett år och rätten till sjukpenning.
            Vi menar att det finns fall med långvarig sjukdom där det behövs
            en möjlighet till en långsiktig plan och rehabilitering samtidigt
            som det finns en möjlighet att återgå till arbete. Detta i synnerhet
            för yngre personer som vill och behöver få en sysselsättning även
            om arbetsförmågan för ett reguljärt arbete är nedsatt under en
            längre period. Eftersom man vid 30 års ålder förlorar rätten till
            aktivitets­ersättning och tröskeln för sjukersättning är hög finns
            det personer som blir helt utan ersättning i den övergången. Sverigedemokraterna
            vill därför uppdra åt regeringen att utreda möjligheten till tillfällig
            sjukersättning för en tidsperiod om 3 år i taget där kontrollen
            av arbetsförmågan kan omprövas, och där möjligheterna att koppla
            denna typ av sjukersättning till insatser för vård och rehabilitering
            ses över.
          </p>
          <p xml:id="i-5gBsSSnt5MUQpwhBqwuXRG">
            Regeringen bör även titta på möjligheten att denna tillfälliga
            sjukersättning har ett liknande upplägg som aktivitetsersättningen
            med stödinsatser för att prova på att arbeta, studera eller delta
            i andra aktiviteter. Möjligheten till en mer icke tidsbegränsad
            sjuk­ersättning för mer långsiktig sjukersättning för dem som
            behöver det anser vi fort­farande ska finnas kvar.
          </p>
          <head type="h2" xml:id="i-CjM3YukCEDp2Xc889nvYk4">
            4.8 Studier som rehabilitering
          </head>
          <p xml:id="i-vqu15P6s7KuVPXLZ5kj5K">
            Studier på deltid kan för många långtidssjukskrivna vara början
            på en väg tillbaka i arbete. För människor som exempelvis har
            drabbats av utmattningssyndrom kanske studier kan vara en del
            i rehabiliteringen. Den långtidssjukskrivne som idag vill studera
            kan göra det med vilande sjukersättning, men eftersom studiemedel
            från CSN betalas ut först vid 50 procents studietakt är det för
            många sjuka inte möjligt att göra det. Sverige­demokraterna föreslår
            därför att regeringen utreder möjligheten att ansöka om att studera
            i en takt som är lägre än 50 procent för 6 månader i taget och
            samtidigt behålla sin sjukersättning. Det finns ett liknande upplägg
            för dem som har aktivitetsersättning.
          </p>
          <head type="h1" xml:id="i-WW156hjJMpnmMhFZYP4jES">
            5 En trygg aktivitetsersättning för en meningsfull vardag för
            unga
          </head>
          <head type="h2" xml:id="i-LdeB3peVYSbovDKkxp6HSa">
            5.1 Förändrad bedömning för rätt till aktivitetsersättning
          </head>
          <p xml:id="i-BjFNbksyLAtHkvJugz5boM">
            Aktivitetsersättning är en ersättning som betalas ut till unga
            under 30 år vars arbetsförmåga bedöms vara nedsatt i minst ett
            år. Antalet som beviljats aktivitets­ersättning har varierat mycket
            över tid och många med funktionsnedsättning har satts i en mycket
            svår situation när de plötsligt efter en tid med aktivitetsersättning
            hänvisas till att söka arbete på arbetsmarknaden trots att situationen
            med nedsatt arbetsförmåga inte förändrats. Även utredningen 2021:69
            ”Sjuk- och aktivitetsersättningen samt förmåner vid rehabilitering”
            har dragit slutsatsen att aktivitetsersättningen liksom sjukersättningen
            har problem med stabilitet i tillämpningen. Nybeviljande av aktivitets­ersättning
            har minskat kraftigt sen 2016 och avslagsfrekvensen har ökat kraftigt
            över tid. Från 13 procent år 2014 till 40 procent år 2019. Även
            för ansökan om ny period med ersättning har ökningen av andelen
            avslag varit mycket stor och gått från 3 procent år 2014 till
            17 procent år 2018. Som utredningen har konstaterat innebär stora
            variationer och en instabil tillämpning i sig problem för rättssäkerhet,
            förutsebarhet och tillit till försäkringen. När tillämpningen
            varierar så mycket över tid utan att några större regel­ändringar
            har genomförts för sjukförsäkringen kan det skada rättssäkerheten
            över tid.
          </p>
          <p xml:id="i-YHLPnN6Xwfy9iKQA6jfJmW">
            En granskning genomförd av SVT har också visat att en hög andel
            av Försäkrings­kassans överklagade beslut om aktivitetsersättning
            ändras i domstol: omkring 23 procent i hela landet och 50 procent
            vid Förvaltningsrätten i Linköping. I en vägledande dom från 2019
            fastslog Högsta förvaltningsdomstolen hur arbetsförmågan hos personer
            med en funktionsnedsättning ska bedömas. Bara för att en person
            klarar en syssel­sättning med mycket stöd och anpassningar innebär
            det inte att denne har arbets­förmåga, enligt domstolen. Det centrala
            är att en arbetsgivare är beredd att betala för insatsen och att
            bedömningen ska vara verklighetsbaserad. Trots det har flera personer
            efter detta blivit av med ersättning med motiveringen att de klarar
            daglig verksamhet. Vi menar att detta skadat förtroendet och rättssäkerheten
            för bedömningen av aktivitets­ersättning.
          </p>
          <p xml:id="i-8vz6B9wCuqeSruViRkUjJd">
            Utöver detta finns en övergripande problematik med signaler från
            den föregående regeringen att minska antalet personer som haft
            aktivitetsersättning, som uppenbart verkar ha lett till omotiverade
            avslag. En av orsakerna till att ansökningarna om aktivitetsersättning
            ökat är ökad psykisk ohälsa bland unga, så förebyggande arbete
            för att öka hälsan är viktiga åtgärder och Sverigedemokraterna
            anser därför att nuvarande regeringen bör tillse att en utomstående
            granskning utreder var i styrningen det tidigare gått fel för
            att kunna rätta till de misstag som tidigare begåtts. Felaktiga
            avslag drabbar människor mycket hårt och utsikterna att få ett
            arbete på arbetsmarknaden har varit näst intill obefintliga för
            många av dem som fått avslag.
          </p>
          <p xml:id="i-VSH4pzgFdQwmzeJzTBHHgc">
            Vi anser även att regeringen bör överväga att förtydliga i regleringsbrevet
            att åtgärder för att få ner antalet med aktivitetsersättning ska
            göras genom arbetslivs­inriktade insatser, stärkt rehabilitering
            och mer förebyggande arbete för att främja psykisk hälsa. Att
            få ner antalet med aktivitetsersättning ska inte ske genom orimliga
            inhumana utförsäkringar på det sätt som skett senaste åren och
            drabbat exempelvis personer med svåra funktionsnedsättningar.
          </p>
          <p xml:id="i-CVYEoeZauRs36v5gH4uxPs">
            Vidare föreslås det i SOU 2021:69 att vid prövningen av rätten
            till aktivitets­ersättning ska bedömningen av den försäkrades
            arbetsförmåga göras mot samma arbetsmarknadsbegrepp som används
            vid prövning av rätten till sjukpenning.
          </p>
          <p xml:id="i-HaYQqXFBdixZReSVUT7tJM">
            Det innebär att prövning av arbetsförmågan ska ske i enlighet
            med samma regelverk som regeringen föreslår för sjukpenningen
            i prop. 2020/21:171 där prövning av arbets­förmåga ska göras mot
            förvärvsarbete i en sådan angiven yrkesgrupp som innehåller arbeten
            som är normalt förekommande på arbetsmarknaden, eller mot annat
            lämpligt arbete som är tillgängligt för den försäkrade. Sverigedemokraterna
            anser därför att regeringen även bör överväga att göra en översyn
            av bedömningsgrunderna till aktivitetsersättningen i den riktning
            som föreslås i utredningen SOU 2021:69.
          </p>
          <head type="h2" xml:id="i-P9d84Y1aKsSGbxF9QAjq4R">
            5.2 Underlätta studier med aktivitetsersättning
          </head>
          <p xml:id="i-XKwiZnx8cLK3iULXeTRHBH">
            För unga med nedsatt arbetsförmåga kan studier vara ett sätt
            att återgå till arbetslivet och det kan också vara viktigt för
            livskvaliteten och en meningsfull vardag. Det finns idag en möjlighet
            att prova på att studera i max 6 månader. Det har dock upplevts
            som orättvist att samma gräns på sex månader gäller oavsett om
            det är heltidsstudier eller deltidsstudier. SOU 2021:69 föreslår
            därför att prövotiden för studier ska förlängas från 6 månader
            till 12 månader men att det sammanlagt max ska gälla studier motsvarande
            heltid 6 månader.
          </p>
          <p xml:id="i-BgAMdH21rCH8y96irneR1L">
            Samma utredning föreslår att det ska vara möjligt att ha aktivitetsersättning
            partiellt vilande samtidigt som studier bedrivs på deltid. Sverigedemokraterna
            föreslår därför att regeringen överväger att göra en översyn gällande
            rätten till studier vid aktivitetsersättning i den riktning som
            föreslås i utredningen SOU 2021:69.
          </p>
        </div>
        <div type="motSignatures">
          <list>
            <item xml:id="i-THoS1jdrJ8m9pDEtQxXByv" who="i-6ceKG6oPX1kT6SHqK6JSnq">
              Clara Aranda (SD)
            </item>
            <item xml:id="i-RDKDoEDZHpnJvULCiZt82q" who="i-VFaAexqzCaq9JmKCfc1WJ9">
              Julia Kronlid (SD)
            </item>
            <item xml:id="i-V4oxmWSadKDyrA6aYS7EeL" who="i-Vk3BD1VwPAAm9tVnGHJL8B">
              Mona Olin (SD)
            </item>
            <item xml:id="i-K9b68dPVVsE5kvhjRoDGbm" who="i-WEoMGT8dJNxw1Jyo3WZNCW">
              Daniel Persson (SD)
            </item>
          </list>
        </div>
      </div>
    </body>
  </text>
</TEI>
