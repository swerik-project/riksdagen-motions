<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FöU-03743">
  <teiHeader>
    <fileDesc>
      <titleStmt>
        <title>med anledning av prop. 2020/21:30 Totalförsvaret 2021–2025</title>
        <author corresp="i-6CAgZyR6FvVqYZHQfCw5HJ">av Hanna Gunnarsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3743 av Hanna Gunnarsson m.fl. (V)</title>
          <idno type="rdwebb">H8023743</idno>
          <rs type="number">3743</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H8023743/text</ref>
          <ref type="dokument_url_html">http://data.riksdagen.se/dokument/H8023743</ref>
          <ref type="dokumentstatus_url_xml">http://data.riksdagen.se/dokumentstatus/H8023743</ref>
          <ref type="docx">http://data.riksdagen.se/fil/36ECFEBB-4BE1-418E-9250-DECEB804028F</ref>
          <ref type="pdf">http://data.riksdagen.se/fil/F8411A35-7162-48E7-B64D-C1D38FE882CB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-GpyHf99acEs8RKYyTjdqHs" type="basedOn"/>
        <correspContext corresp="i-GpyHf99acEs8RKYyTjdqHs">
          <ref>Proposition 2020/21:30</ref>
        </correspContext>
        <correspAction xml:id="i-Lp91qsjm3N3a6va5XnH15K" type="signed"/>
        <correspContext corresp="i-Lp91qsjm3N3a6va5XnH15K">
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-FKaCpqbB2zUgZ4F6iZg3Hx" type="submitted">
          <date when="2020-10-29"/>
          <time when="14:37:49"/>
        </correspAction>
        <correspAction xml:id="i-XPqT8iptHrcwmE2qKhmH5p" type="dismissed">
          <date when="2020-11-03"/>
        </correspAction>
        <correspAction xml:id="i-Ap6TMzDzeQSdGLZrozKCEK" type="reviewed">
          <date when="2020-11-03"/>
          <time when="15:40:21"/>
        </correspAction>
        <correspAction xml:id="i-A73WymZk8UjsAZ9vB6Sx6T" type="referred">
          <date when="2020-11-04"/>
        </correspAction>
        <correspAction xml:id="i-DRu7F2kDPkXU14aXMGrxT6" type="assigned">
          <date when="2021-12-10"/>
          <time when="10:46:15"/>
        </correspAction>
        <correspContext corresp="i-DRu7F2kDPkXU14aXMGrxT6">
          <ref type="assignedTo">Försvarsutskottet</ref>
        </correspContext>
        <correspAction xml:id="i-fK7dwniEDdvRoEncoRGxh" type="behandlas_i"/>
        <correspContext corresp="i-fK7dwniEDdvRoEncoRGxh">
          <ref type="uppgift">2020/21:FöU4</ref>
          <ref type="ref_dok_id">H801FöU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FöU4</ref>
          <ref type="ref_dok_titel">Totalförsvaret 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QViSzWVUcYfR5hB5xk3GJk" type="behandlas_i"/>
        <correspContext corresp="i-QViSzWVUcYfR5hB5xk3GJk">
          <ref type="uppgift">2020/21:UFöU4</ref>
          <ref type="ref_dok_id">H801UFöU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UFöU4</ref>
          <ref type="ref_dok_titel">Säkerhetspolitisk inriktning - Totalförsvaret 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-ThBqvZQDiNurj3n9pqq6MP" type="motHeader">
        <div xml:id="i-RTTnjHVV8MkrK6w7QpBdZx" type="motTitle">
          Motion till riksdagen 2020/21:3743 av Hanna Gunnarsson m.fl.
          (V) med anledning av prop. 2020/21:30 Totalförsvaret 2021–2025
        </div>
      </div>
      <div xml:id="i-Y8rcU3btu4GZ3noDPpTzq4" type="motBody">
        <div xml:id="i-NVcuuAK4ztLVdzVNuQ8XAh" type="TOC">
          <head xml:id="i-Mc2Ze2MoePUNPsJaDzRpsy">
            Innehållsförteckning
          </head>
          <list xml:id="i-DNghwuiJ3RJ49fm1pcqfPq">
            <item xml:id="i-E6UsRcSUgjrRf6EVv2Tued" style="indent-level: 1">
              1Förslag till riksdagsbeslut
            </item>
            <item xml:id="i-V4fVjnrpQ9XZuPHVixg7RJ" style="indent-level: 1">
              2Inledning
            </item>
            <item xml:id="i-LgXE6Q8toRwfZVtLXGemHD" style="indent-level: 1">
              3Ett modernt totalförsvar
            </item>
            <item xml:id="i-UhZuapRpm3t4GkVPHHkjoA" style="indent-level: 2">
              3.1Ett stärkt totalförsvar
            </item>
            <item xml:id="i-SJ2kqCLikuS53uYPSu9Ksw" style="indent-level: 3">
              3.1.1Välfärden är samhällets bottenplatta
            </item>
            <item xml:id="i-GsTWSfgKD6gP9GbgZ3jTwb" style="indent-level: 3">
              3.1.2Samhällsviktig verksamhet ska ägas offentligt
            </item>
            <item xml:id="i-Ra5R8iSh9S36tYk6Dv1Txh" style="indent-level: 3">
              3.1.3Behovet av ett fungerande civilt försvar
            </item>
            <item xml:id="i-ER4duH21uzK1b4J6vmMXQn" style="indent-level: 3">
              3.1.4Beredskapslager och beredskapslivsmedel
            </item>
            <item xml:id="i-23Pd7RZMbVeaCLiwutY112" style="indent-level: 3">
              3.1.5Frivilligorganisationerna och civilsamhället
            </item>
            <item xml:id="i-QVsSkuQLErbNaFn6ieCtDA" style="indent-level: 3">
              3.1.6Enskilda människors krisberedskap
            </item>
            <item xml:id="i-2x5EAF68f6rtWx4567m6y5" style="indent-level: 3">
              3.1.7Försvarsmaktens stöd till det civila samhället vid kriser
              och olyckor
            </item>
            <item xml:id="i-KMJgW9AJsVWWRz4kcH2VPp" style="indent-level: 3">
              3.1.8Utvärdering av totalförsvaret
            </item>
            <item xml:id="i-Qoerro7CVeE8i6NbQstkUU" style="indent-level: 1">
              4Det säkerhetspolitiska läget och hotbilder
            </item>
            <item xml:id="i-5pViKTsEjP7b7nEN33y2o8" style="indent-level: 2">
              4.1Ett väpnat angrepp mot Sverige är osannolikt
            </item>
            <item xml:id="i-SZWSN1i4aHUohjpwzsdc9Q" style="indent-level: 2">
              4.2Militär alliansfrihet
            </item>
            <item xml:id="i-UfZwZfZoD5xz59xDhTv3Za" style="indent-level: 2">
              4.3Samarbete inom Norden
            </item>
            <item xml:id="i-TyCMLR4ZrPLqTy1keZMtpA" style="indent-level: 3">
              4.3.1Norrbotten som militärt test- och övningsområde
            </item>
            <item xml:id="i-HE4PLYnKMBqxF18MMuDEDu" style="indent-level: 2">
              4.4Nato
            </item>
            <item xml:id="i-USwCdNYit7dDR9dq4NNgos" style="indent-level: 3">
              4.4.1Nato som kärnvapenallians
            </item>
            <item xml:id="i-JfbdsnietFjPxJyorAx1DC" style="indent-level: 2">
              4.5EU:s militarisering
            </item>
            <item xml:id="i-AMyDHZQiK6xHmxYCdqFapW" style="indent-level: 3">
              4.5.1Krigsmaterielsamarbetet inom EU
            </item>
            <item xml:id="i-YPSN2UyxtgvXL9UW7hXnis" style="indent-level: 2">
              4.6Kärnvapen och FN:s avtal om förbud mot kärnvapen
            </item>
            <item xml:id="i-E7FMwrhF4HCvK9yNEP6HFW" style="indent-level: 1">
              5Försvarsmaktens organisation
            </item>
            <item xml:id="i-AtDdiXa6vcRSF4k8wCK8Nb" style="indent-level: 2">
              5.1Styrning och ledning av Försvarsmakten
            </item>
            <item xml:id="i-VsXozEbf6as9SinopSxous" style="indent-level: 2">
              5.2Värnplikt och civilplikt
            </item>
            <item xml:id="i-JPUuG7eqr5oK8rLkMyKyas" style="indent-level: 2">
              5.3Personalförsörjning
            </item>
            <item xml:id="i-N4Uknib9miJHGnxnAgRKgE" style="indent-level: 2">
              5.4En försvarsmakt för alla
            </item>
            <item xml:id="i-Tu4uDBSRsNBAK9ar79DpMB" style="indent-level: 2">
              5.5Nya regementen
            </item>
            <item xml:id="i-GKJ14yEgCSbYFC8bxjkAza" style="indent-level: 1">
              6Försvarsmakten, klimat och miljö
            </item>
            <item xml:id="i-XSrDVVQ54EsBJ5tyzQvRmY" style="indent-level: 2">
              6.1Försvarsmaktens interna miljö- och klimatarbete
            </item>
            <item xml:id="i-CuaUaSYsBdG8FhWynz5EWE" style="indent-level: 2">
              6.2En självständig kontrollfunktion
            </item>
            <item xml:id="i-CEJsRL4B8Wt7CeXikrPnDw" style="indent-level: 2">
              6.3Begränsa undantaget för miljökonsekvensbeskrivningar
            </item>
            <item xml:id="i-WB5MQWWN8UU5bpVGYWCk7Y" style="indent-level: 2">
              6.4En gemensam lösning på utbyggnaden av vindkraft
            </item>
            <item xml:id="i-3YiDt3MNRuQAJU7Jd85Vm2" style="indent-level: 2">
              6.5Försvarets övningar i Vättern
            </item>
            <item xml:id="i-VbRWTt6ZZGyWNnKyokY94k" style="indent-level: 1">
              7Internationella militära insatser
            </item>
            <item xml:id="i-8DSLKGWxTjDwXaQSc3pX8V" style="indent-level: 2">
              7.1Genusperspektiv vid internationella insatser
            </item>
            <item xml:id="i-VomhJYdnfiEADY3zSoiJVq" style="indent-level: 1">
              8Integritet och signalspaning
            </item>
            <item xml:id="i-KzbMcjc7bJqo6wwrCHZzTm" style="indent-level: 1">
              9Vapenexport
            </item>
          </list>
        </div>
        <div xml:id="i-5kwPNW8ARetyhcew67HMbd" type="motProposal" subtype="förslag">
          <head xml:id="i-PGxACi6zC9RnedkWpiFMeK">
            1 Förslag till riksdagsbeslut
          </head>
          <list xml:id="i-Jx3byaAV5UYKjUsfdByKvT" style="ol">
            <item xml:id="i-7LVMsRkXezfbRQbhuGWAxj">
              Riksdagen ställer sig bakom det som anförs i motionen om att
              regeringen bör utreda om samtliga kommuner bör åläggas att inrätta
              en frivillig resursgrupp och tillkännager detta för regeringen.
            </item>
            <item xml:id="i-24v2ADpdLFKrWH5JPKg2vz">
              Riksdagen ställer sig bakom det som anförs i motionen om att
              regeringen bör utreda möjligheten att kontinuerligt med några
              års mellanrum skicka ut broschyren Om krisen eller kriget kommer
              på nytt och tillkännager detta för regeringen.
            </item>
            <item xml:id="i-UHkuLBruP3xmDpR54cfUCc">
              Riksdagen ställer sig bakom det som anförs i motionen om att
              det bör tillsättas en utredning om hur ett bättre samarbete mellan
              civila myndigheter såsom Myndigheten för samhällsskydd och beredskap
              (MSB), Totalförsvarets skyddscentrum, Totalförsvarets signalskyddsskola
              och Totalförsvarets ammunitions- och minröjningscentrum kan skapas
              och tillkännager detta för regeringen.
            </item>
            <item xml:id="i-9mViedNusP7eV9SouqD7b8">
              Riksdagen ställer sig bakom det som anförs i motionen om att
              regeringen inte bör inrätta någon ny myndighet för uppföljning
              och utvärdering av verksamheten i totalförsvaret och tillkännager
              detta för regeringen.
            </item>
            <item xml:id="i-3JbStAHx8YdbBv4dAt3aWM">
              Riksdagen ställer sig bakom det som anförs i motionen om att
              Sverige i sina bilaterala kontakter ska verka för att USA återansluter
              sig till Open Skies-avtalet och tillkännager detta för regeringen.
            </item>
            <item xml:id="i-M1r1qsHvLqhdGmXdMZqdUN">
              Riksdagen ställer sig bakom det som anförs i motionen om att
              regeringen bör ge i uppdrag åt Försvarsmakten att återkomma med
              en plan på hur Vidsel Test Range kan avskaffas som militärt testområde
              och tillkännager detta för regeringen.
            </item>
            <item xml:id="i-7UBR2Z6ATpdwJqE5B7gZii">
              Riksdagen ställer sig bakom det som anförs i motionen om att
              Sverige bör lagstifta om ett förbud mot införande och transitering
              av kärnvapen på svenskt territorium samt följa upp att förbudet
              följs genom tillförlitliga kontrollmekanismer och tillkännager
              detta för regeringen.
            </item>
            <item xml:id="i-XUkdKPD3xE51xPSrDdP8yV">
              Riksdagen ställer sig bakom det som anförs i motionen om att
              Sverige inte bör delta i vare sig Europeiska försvarsfonden eller
              Europeiska fredsfaciliteten och tillkännager detta för regeringen.
            </item>
            <item xml:id="i-4xNAgFjiPKRMnrKkTecx3Z">
              Riksdagen ställer sig bakom det som anförs i motionen om att
              Sverige i sina bilaterala kontakter bör verka för att Startavtalet
              förlängs och tillkännager detta för regeringen.
            </item>
            <item xml:id="i-A161CYDvRKGMFejM8LZ1M3">
              Riksdagen ställer sig bakom det som anförs i motionen om att
              Sverige i sina bilaterala kontakter bör verka för ett nytt nedrustningsavtal
              motsvarande INF-avtalet (Intermediate-Range Nuclear Forces) och
              tillkännager detta för regeringen.
            </item>
            <item xml:id="i-nPxREBUPjdr6hzYFXsiHV">
              Riksdagen ställer sig bakom det som anförs i motionen om att
              Försvarsmakten bör ges i uppdrag att återkomma med en plan för
              hur man ska uppnå en jämn könsfördelning på organisationens olika
              nivåer till senast 2035 och tillkännager detta för regeringen.
            </item>
            <item xml:id="i-SWT1AxsnuVJ1qKc1aebUs5">
              Riksdagen ställer sig bakom det som anförs i motionen om att
              Försvarsmakten bör få i uppdrag att genomföra en årlig jämställdhetskartläggning
              för att följa arbetet med hur jämställdheten utvecklas och tillkännager
              detta för regeringen.
            </item>
            <item xml:id="i-NoJam8rWXRUBRej9fq2DRG">
              Riksdagen avslår regeringens förslag om att riksdagen bemyndigar
              regeringen att under perioden 2021–2025 återinrätta Bergslagens
              artilleriregemente (A 9) i Kristinehamn, Dalregementet (I 13)
              i Falun och Västernorrlands regemente (I 21) i Sollefteå.
            </item>
            <item xml:id="i-VbUC9TKtajJvwQjYavKdga">
              Riksdagen ställer sig bakom det som anförs i motionen om att
              regeringen i regleringsbrevet bör ge Försvarsmakten nya instruktioner
              som går i linje med klimatlagen och det klimatpolitiska ramverket
              och tillkännager detta för regeringen.
            </item>
            <item xml:id="i-9FyPXAXGDS92fbSw4r2tWk">
              Riksdagen ställer sig bakom det som anförs i motionen om att
              regeringen bör ge i uppdrag åt Naturvårdsverket att utvärdera
              Försvarsmaktens miljömålsarbete utifrån samma grundläggande krav
              och förväntningar som för övriga miljömålsmyndigheter och tillkännager
              detta för regeringen.
            </item>
            <item xml:id="i-N88TWgWGai1u9EcUnp7ufU">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att undersöka förutsättningarna
              för en fristående myndighet för tillsyn och kontroll på hälso-
              och miljöområdet inom försvaret och tillkännager detta för regeringen.
            </item>
            <item xml:id="i-Ed3arRkhLeRLi9SYb6zGnJ">
              Riksdagen ställer sig bakom det som anförs i motionen om att
              regeringen bör ges i uppdrag att utreda hur undantag från krav
              på strategisk miljöbedömning och krav på undersökning i fråga
              om miljöpåverkan för totalförsvar och räddningstjänst när det
              gäller planer och program kan begränsas i lagstiftningen för att
              minska risken för negativ miljöpåverkan, och detta tillkännager
              riksdagen för regeringen.
            </item>
            <item xml:id="i-LppEfuadhEQjo4F9LdsDLG">
              Riksdagen ställer sig bakom det som anförs i motionen om att
              regeringen bör ge i uppdrag åt Försvarsmakten att ta fram en handlingsplan
              för att minska föroreningarna av Vättern orsakade av militära
              övningar och tillkännager detta för regeringen.
            </item>
            <item xml:id="i-Mfc156F1TnYjuaZGa9ui28">
              Riksdagen ställer sig bakom det som anförs i motionen om att
              regeringen bör utreda möjligheterna till ett totalstopp för Försvarsmaktens
              övningar i och runt Vättern och tillkännager detta för regeringen.
            </item>
            <item xml:id="i-GNgbCxZjCEDhdHFXTqxkad">
              Riksdagen ställer sig bakom det som anförs i motionen om att
              regeringen i kontakter med berörda myndigheter bör säkerställa
              att det finns tillgänglig information och nödvändiga rutiner för
              att möjliggöra uppgiftslämnande i fråga om sexuellt våld, sexuella
              trakasserier eller liknande missförhållanden för anställda inom
              Försvarsmakten oavsett arbetsplats och tillkännager detta för
              regeringen.
            </item>
            <item xml:id="i-Fmi7csi6CtTMg99ggv6ZAi">
              Riksdagen ställer sig bakom det som anförs i motionen om att
              Sverige bör verka för att alla samarbetsländer vid internationella
              insatser ska ha en handlingsplan för att genomföra FN:s resolution
              1325 och tillkännager detta för regeringen.
            </item>
          </list>
        </div>
        <div xml:id="i-FUfXFf54RmHWD6uLE1xRym" type="motContent">
          <head xml:id="i-6iKDdnCaRt2SottRsExs8k" type="h1">
            2 Inledning
          </head>
          <p xml:id="i-7UFFjKU9Grqs4DrqndjRyY">
            Vi lever i ett mer sårbart samhälle. De senaste åren har det
            blivit tydligt vilka civila hot som finns mot Sverige, som naturkatastrofer
            (bränder, torka och översvämningar) i klimatförändringens spår,
            olika former av it-attacker, splittring mellan olika grupper i
            samhället, påverkansförsök och falska nyheter. Vänsterpartiet
            menar att ett mer jämlikt samhälle är ett tryggare och säkrare
            samhälle. Det måste därför vara en del av vårt säkerhetspolitiska
            arbete att göra samhället mer jämlikt och stärka samhällets botten­platta
            – välfärden. Detta gäller både nationellt och internationellt.
            I dag är klimat­förändringen en alltmer framträdande anledning
            till krig och konflikter, att motarbeta klimatförändringen är
            därför detsamma som att arbeta för en fredligare värld. Det finns
            också stort behov av att sätta fokus på begreppet ”mänsklig säkerhet”
            och se till människors säkerhet och trygghet i ett helhetsperspektiv.
            I en trygg och säker värld måste det finnas stabila mänskliga
            rättigheter, stark demokrati, mat och vatten till alla, jämställdhet
            och jämlikhet mellan grupper, frihet från våld, tvång och förtryck
            samt sjukvård tillgänglig för alla. Vår värld är tyvärr långt
            från säker för alla människor i dag.
          </p>
          <p xml:id="i-3jT8NtVcKZ1Kjg66uLymCs">
            Militär alliansfrihet är en förutsättning för att kunna föra
            en självständig och progressiv utrikespolitik. Sverige har en
            lång tradition och stort ansvar för att vara ett föredöme i världen
            med diplomati, bistånd och solidaritetsarbete. Dessa är de viktigaste
            metoderna för att bygga fred i världen. I det försämrade säkerhetspolitiska
            läge som nu råder måste Sverige återigen bli en stark röst i världen
            och gå i spetsen för fred och nedrustning samtidigt som vi står
            upp för de mänskliga rättigheterna. På hemmaplan måste vi arbeta
            för ett starkare samlat totalförsvar, där det civila samhällets
            robusthet och motståndskraft stärks för att vi alla ska kunna
            leva ett tryggt och säkert liv. Det är därför glädjande att rubriken
            för regeringens proposition den här gången är just Totalförsvaret.
          </p>
          <p xml:id="i-4xvSnHpt86tcTUAtKpUJG5">
            Vänsterpartiet har deltagit i försvarsberedningens arbete och
            står i huvudsak bakom beredningens förslag. Vi delar dock inte
            regeringens slutsats när det gäller de ekonomiska medel som bör
            tillföras det militära försvaret under perioden. Vi ser att försvaret
            har ett behov av mer resurser, inte minst för att möta en utbyggnad
            av värnplikten och för att stärka förbandsverksamheten. Men utvecklingen
            av Försvars­makten måste ske under en längre tidsperiod. Vi menar
            att Försvarsmakten har möjligheter att spara in kostnader, främst
            på materielsidan.
          </p>
          <head xml:id="i-AbdFWgtmn5V1detq8vfjJA" type="h1">
            3 Ett modernt totalförsvar
          </head>
          <p xml:id="i-PP9mqCzc8Y6K5HhtaC116J">
            Vänsterpartiet ser ett stort behov av att stärka totalförsvaret.
            Det är nödvändigt för att upprätthålla trovärdigheten för vår
            militära alliansfrihet och för att skapa ett robust samhälle som
            kan stå emot kriser och konflikter och om det värsta skulle inträffa,
            väpnad konflikt. Ett starkt totalförsvar räddar Sverige från kriser.
            Det är genom att bygga upp en stark motståndskraft hos civila
            verksamheter som effekterna av stora kriser kan bli så små som
            möjligt.
          </p>
          <p xml:id="i-PcDx46WBkLy2JBzUSvhybu">
            Det militära försvaret har ett behov av mer resurser, men behovet
            av resurser är också stort i många andra delar av samhället. Vänsterpartiet
            menar att en ökning av antalet värnpliktiga är centralt både för
            den folkliga förankringen och för personal­försörjningen. Vi delar
            också den övergripande synen på inriktning av krigs­organisation.
            Vi vill särskilt stryka under vikten av en förstärkning av det
            civila försvaret och delar regeringens ambition om att genomgående
            stärka detta.
          </p>
          <p xml:id="i-Dt44pAvBUFYM3MsrGp7e6n">
            Samtidigt som totalförsvaret måste byggas upp finns stora behov
            av andra satsningar i vårt samhälle. Ett återuppbyggande av totalförsvaret,
            med alla de ekonomiska och personella resurser som det kräver,
            får inte överskugga behovet av andra stora satsningar som att
            bygga bostäder och förstärka infrastruktur i form av mer järnväg.
            När konflikter uppstår mellan olika intressen måste det finnas
            en helhetssyn på vad som är bäst för samhällets utveckling.
          </p>
          <p xml:id="i-TKrqVimCuLs8Ya4T32QeAz">
            Regeringen föreslår att en ny myndighet för psykologiskt försvar
            inrättas. Vänster­partiet anser att det är väldigt viktigt att
            stärka det psykologiska försvaret men vi menar att detta bör göras
            av den redan existerande Myndigheten för samhällsskydd och beredskap
            (MSB).
          </p>
          <head xml:id="i-BRNYVD1eDRXcrmBRFpQqte" type="h2">
            3.1 Ett stärkt totalförsvar
          </head>
          <head xml:id="i-9W4UAmMaeeuexiSJoT8sVD" type="h3">
            3.1.1 Välfärden är samhällets bottenplatta
          </head>
          <p xml:id="i-QTPiD8DrPPPt8PG1VD2co1">
            Ett starkt totalförsvar kräver ett robust samhälle i alla delar.
            Det innebär bl.a. en väl utbyggd välfärd där kommuner och regioner
            har tillräckliga resurser för att bedriva en god verksamhet både
            på daglig basis som vid ansträngda lägen. De senaste årens stora
            nedskärningar i verksamheten på bred front i kommuner och regioner
            har gjort väl­färden och verksamheten mycket sårbar. Det finns
            helt enkelt inte resurser, varken ekonomiskt eller personellt,
            att bedriva en tillräckligt bra verksamhet ens under normala förhållanden.
            Hur ska personalen klara av en kris om de går på knäna redan innan
            krisen uppstår? På samma sätt har stora privatiseringar och utförsäljningar
            av offentlig verksamhet gjort att många kommuner inte har rådighet
            över den samhällsviktiga verksamheten inom kommunens gränser,
            något som gör att verksamheten blir svår att samordna och styra
            vid kriser. Denna utveckling gör vårt samhälle väldigt sårbart
            vid kriser, och stora förändringar måste göras. Välfärden är samhällets
            bottenplatta, grunden till allt.
          </p>
          <p xml:id="i-TeT1dCAHvRqKJjdi4fur5h">
            Vid en allvarlig kris som den pandemi vi nu står mitt i är det
            viktigt att samhällets struktur bibehålls. Det är sjukvården och
            ansvariga myndigheter som är bäst lämpade att ansvara för att
            minska smittspridningen, men i det allvarliga läge vi hade under
            våren och sommaren 2020 var det självklart att alla tillgängliga
            resurser skulle användas. Försvarsmaktens, Hemvärnets och de frivilliga
            försvarsorganisationernas arbete var nödvändigt för att klara
            av transporter och testning. Risken är stor för liknande stora
            kriser framöver, och då måste alla inblandade parter i förväg
            ha kunnat planera och öva för olika scenarier.
          </p>
          <head xml:id="i-128BbDKLbomTxoeZA8b9cL" type="h3">
            3.1.2 Samhällsviktig verksamhet ska ägas offentligt
          </head>
          <p xml:id="i-HQDqSBjcJaJjxTYYsvtKaF">
            En grundläggande utgångspunkt för ett robust och motståndskraftigt
            samhälle är möjligheten för det offentliga att faktiskt ha kontroll
            över den samhällsviktiga verksamheten. Vårt samhälle har blivit
            mer sårbart efter årtionden av olika former av privatiseringar,
            utförsäljningar och entreprenader. Från att ha haft en offentlig
            organisation som hade överblick, kunde planera och prioritera
            har vi nu samhällsviktig verksamhet uppdelad på ett mycket stort
            antal aktörer, varav en del dessutom har utländskt ägande, som
            alla bara har koll på sin lilla bit. Det gör oss sårbara. Vi måste
            se betydelsen av offentligt ägande och offentlig styrning av samhällsviktig
            verksamhet som en del av arbetet med att bygga ett robust och
            säkert samhälle. Ett aktuellt exempel är byggandet och ägandet
            av 5G-näten.
          </p>
          <p xml:id="i-7ueFmhmqNTV8QtMCESRpKQ">
            Vi menar att det är i medborgarnas intresse att verksamheter
            och infrastruktur som är viktiga för samhällets utveckling ägs
            av medborgarna gemensamt, genom staten, regionerna eller kommunerna.
            Att sälja ut samhällsviktig verksamhet riskerar att utsätta både
            landet och medborgarna för stora risker.
          </p>
          <head xml:id="i-HELuGHZNSbXKBnjhLzDec" type="h3">
            3.1.3 Behovet av ett fungerande civilt försvar
          </head>
          <p xml:id="i-L2EHMeUsc8T7VxHmBtU4n3">
            Vänsterpartiet delar regeringens uppfattning om vikten av att
            stärka det civila försvaret inom samhällets alla områden. Det
            civila försvaret ska dimensioneras och planeras för både kris
            och krig. Vid en långvarig kris, som den vi har sett under coronapandemin,
            passeras gränsen för när krisberedskap går över i civilt försvar,
            när hela samhällets resurser måste anpassas och mobiliseras för
            att klara av krisen. Pandemin har inte bara varit en fråga för
            sjukvården, utan även skolan, kollektivtrafiken, kultur- och idrottslivet
            och näringslivets verksamheter har påverkats och behövt anpassas
            för att möta krisen på olika sätt. Det har krävt stora prioriteringar
            och överväganden av många parter.
          </p>
          <p xml:id="i-LMsXBA2w2859315A6ecyiQ">
            Det är mycket viktigt att regeringen utvärderar hanteringen av
            coronapandemin ordentligt och att de erfarenheter som har gjorts
            tas med i det fortsatta arbetet för att stärka totalförsvaret.
            En pandemi är ett exempel på den typ av kriser som vi förmodligen
            kommer att se mer av framöver.
          </p>
          <p xml:id="i-82YJUJXw16xboTNPDKgA37">
            Ett utökat och utvecklat civilt försvar innebär bl.a. tydligare
            ansvars- och lednings­förhållanden, stärkt befolkningsskydd, förbättrad
            sjukvård, förbättrad informations- och cybersäkerhet samt en ökad
            beredskap inom livsmedels- och energiförsörjning. Det civila försvaret
            utgör en viktig del av totalförsvaret. Frivilligorganisationerna
            inom det civila försvaret har stor betydelse för totalförsvarets
            samhällsförankring och har god lokalkännedom, men fungerar också
            som ett stöd till försvarsmakten.
          </p>
          <p xml:id="i-HfG7C211AXhTNDtyrqGipz">
            Under de kommande åren måste mer fokus läggas på totalförsvarsplaneringen
            i kommunerna. Det är kommunerna som bedriver en stor del av den
            verksamhet som ligger allra närmast människors vardag: förskolan,
            skolan, äldreomsorgen och det sociala arbetet. På regional nivå
            tillkommer samhällsviktiga verksamheter som sjukvård och kollektivtrafik.
            Allt detta måste fungera i en kris. För att kommunerna ska klarar
            av att hålla igång verksamheten krävs planering, resurser, kunskaper
            och övning. Detta gäller även kommunpolitiker, som många gånger
            behöver en mycket större kunskap om totalförsvaret och sin egen
            roll i detta.
          </p>
          <head xml:id="i-SwhYh8KTpav6t4Hsusro3Q" type="h3">
            3.1.4 Beredskapslager och beredskapslivsmedel
          </head>
          <p xml:id="i-WoVFQZDahv2vdKV57ULBk6">
            Sverige saknar i dag beredskapslager för livsmedel. Vänsterpartiet
            har tidigare föreslagit att beredskapslager för livsmedel och
            bränsle ska återupprättas i Sverige. I de delar det bedöms lämpligt
            och möjligt ska beredskapslager även upprättas i samarbete med
            våra grannländer.
          </p>
          <p xml:id="i-WBH9BgqjXoJgRCJzGAXvmt">
            Vid internationella kriser måste det finnas tillgång till läkemedel
            som inte kan anstå. Vänsterpartiet menar att förutsättningarna
            för offentligt ägd tillverkningsindustri av vaccin ska utredas.
            Detta bör kompletteras med ett bredare ansvarstagande i form av
            ett statligt läkemedelsbolag. Läs mer i våra motioner Säker tillgång
            till läkemedel (2019/20:669), Beredskap mot pandemier (2020/21:389)
            och Samarbetet i Norden och Baltikum (2020/21:597). Vi vill också
            se försök med regionala center för fossilfritt producerade beredskapslivsmedel.
            Vi föreslår att en pilotstudie ska genomföras där naturbruksgymnasier
            testar att producera beredskapslivsmedel löpande på ett hållbart
            sätt baserat på de lokala kretsloppen. En fossil- och giftfri
            livsmedelsproduktion som bygger på inhemsk tillverkning av insatsmedel
            skulle dramatiskt minska import­beroendet och därmed öka motståndskraften
            mot störningar. Vi har därför föreslagit ökade medel till MSB
            för att i samarbete med berörda myndigheter inleda en pilotstudie
            för regionala center för beredskapslivsmedel. Vi ser även positivt
            på om en sådan studie skulle genomföras tillsammans med våra grannländer.
            Läs mer i vår motion Vägen ut ur krisen – en plan för jämlikhet
            och grön omställning (2020/21:3170).
          </p>
          <head xml:id="i-Stui2GxbzHtKipde2dCthb" type="h3">
            3.1.5 Frivilligorganisationerna och civilsamhället
          </head>
          <p xml:id="i-5uYxGmr7fEjqUmE9Tfgu9K">
            De frivilliga försvarsorganisationerna har, tillsammans med Hemvärnet,
            en mycket viktig roll i Sveriges totalförsvar. Dessa organisationer
            bidrar till att öka enskilda människors och samhällets förmåga
            att hantera allvarliga händelser, olyckor och kriser. Det är viktigt
            att medlemsbasen är bred, med personer från olika delar av samhället
            med olika kunskaper och erfarenheter. I de frivilliga försvarsorganisationerna
            och Hemvärnet finns personer som har utbildning och kunskaper
            om totalförsvarets olika delar. Men även andra delar av civilsamhället,
            som Röda Korset, idrottsföreningar, religiösa samfund och andra
            stora föreningar som t.ex. scouterna, spelar stor roll för att
            mobilisera frivilliga i större och mindre kriser. Sveriges föreningsliv
            består av tusentals engagerade personer med olika kunskaper och
            erfarenheter, som är vana vid att hjälpa till och göra saker tillsammans,
            ofta helt ideellt. MSB har påbörjat arbetet med att planera för
            organisering av spontanfrivilliga under kriser tillsammans med
            Röda Korset, ett mycket viktigt arbete som även bör kunna utvidgas
            till andra organisationer.
          </p>
          <p xml:id="i-8DjXEfQZ7baCtBH3K4cn8i">
            I varje kommun bör det finnas en frivillig resursgrupp (FRG)
            där frivilliga kan engagera sig för att hjälpa till vid mindre
            eller större kriser. Sådana grupper har spelat en viktig roll
            under coronapandemin men även under tidigare kriser. Frivilliga
            resursgrupper finns i ungefär hälften av alla kommuner. Med tanke
            på den stora fördelen det är att ha en frivillig resursgrupp bör
            de finnas i fler kommuner än i dag. Regeringen bör därför utreda
            om samtliga kommuner bör åläggas att inrätta en frivillig resursgrupp.
            Detta bör riksdagen ställa sig bakom och ge regeringen till känna.
          </p>
          <head xml:id="i-5boQfoBjBjDcYPTVzG1gjc" type="h3">
            3.1.6 Enskilda människors krisberedskap
          </head>
          <p xml:id="i-uj7dCm8a4HVvZvccR9X4E">
            Krisberedskap är en angelägenhet för hela samhället. På samhällelig
            nivå behöver vi vidta åtgärder som gör vårt samhälle mer robust
            och motståndskraftigt mot kriser. Men vi kan inte bortse från
            att enskilda personer måste ha en egen beredskap och ha sådana
            saker hemma som gör att man klarar ett kortare strömavbrott eller
            liknande. Det kan handla om mat och vatten för några dagar, stearinljus,
            extra laddare för mobiltelefoner, stormkök, batteriradio och varma
            filtar. Regeringen skriver fint i propositionen om behovet att
            solidariskt ta ansvar för att de som behöver hjälp mest och snabbast
            ska kunna få det. Under den årliga krisberedskapsveckan i maj
            sätts fokus på enskildas kunskaper om beredskap. År 2018 skickade
            MSB ut broschyren Om krisen eller kriget kommer till alla Sveriges
            hushåll. Den innehåller viktig information, och det kan finnas
            behov att påminna om detta med flera utskick. Regeringen bör utreda
            möjligheten att kontinuerligt med några års mellanrum skicka ut
            broschyren Om krisen eller kriget kommer på nytt. Detta bör riksdagen
            ställa sig bakom och ge regeringen till känna.
          </p>
          <p xml:id="i-WGzQ1eqpewHdRUfRVYsndX">
            Det kan också vara betydelsefullt att undervisning om krisberedskap
            och totalförsvar utökas i relevanta ämnen i skolan.
          </p>
          <head xml:id="i-Q9YJxwCW3xwYEbbsVtTTi8" type="h3">
            3.1.7 Försvarsmaktens stöd till det civila samhället vid kriser
            och olyckor
          </head>
          <p xml:id="i-G1UQEa1ZrrEQmo4oUBkYZP">
            Sverige måste förstärka sin krisberedskap. Samhällelig krisberedskap
            är inget som går att vältra över på enskilda personer, det är
            något vi alla måste organisera och förbereda tillsammans med målet
            att ha såväl ett starkt civilt försvar som mycket god kris­beredskap.
          </p>
          <p xml:id="i-TkzvqeHzTj7wbeYc7exjpi">
            Under coronapandemin har Försvarsmakten bidragit med stora resurser,
            både materiella och personella. Myndigheten har bl.a. stöttat
            sjukvården med ambulanser och skyddsmasker, inhämtning av prover
            och etableringen av två fältsjukhus, ett i Göteborg och ett i
            Stockholm. Samtidigt är Försvarsmakten förhindrad att redan i
            planerings­stadiet ta hänsyn till risken för civila kriser och
            katastrofer. Det gör att viktiga möjligheter till samordning och
            ett bättre resursutnyttjande går förlorade. Det är en självklarhet
            att våra myndigheter i god tid måste få planera för att hjälpa
            varandra.
          </p>
          <p xml:id="i-5JttAvHTSJ5pC8kheg2SoE">
            Sverige och världen står inför en stor klimatförändring och ökande
            miljöproblem. Mycket tyder på att kriser och extrema väderhändelser
            kommer att öka även på hemmaplan. Torkan och bränderna under sommaren
            2018 och den stora branden i Västmanland 2014 visade tydligt på
            behovet av en effektiv krisberedskap i Sverige. I sin rapport
            Motståndskraft (Ds 2017:66) beskriver även Försvarsberedningen
            hur klimatförändringen och naturkatastrofer bör ses som ett hot
            mot vår säkerhet.
          </p>
          <p xml:id="i-WvBZBJ3wtFz24cWgwqdyqv">
            I dag ska Försvarsmaktens stöd till samhället och andra myndigheter
            vid behov enbart ske inom ramen för Försvarsmaktens befintliga
            förmåga och resurser. Vänsterpartiet menar att det inte är nog.
            Tvärtom är det direkt kontraproduktivt att våra myndigheter inte
            har i uppdrag att samarbeta när det gäller vårt lands säkerhet
            och motståndskraft mot civila hot. Lagstiftningen är därför inte
            tillräcklig. En mer samlad och effektiv planering behövs för att
            göra vårt samhälle mindre sårbart. Vid allvarliga kriser och olyckor
            ska samhällets alla tillgängliga resurser sättas in. Vi menar
            att Försvarsmakten ska uppdras att både i sin planering och i
            sin verksamhet dimensionera för att kunna bistå samhället vid
            nationella kriser och katastrofer samt vid extraordinära händelser,
            som omfattar såväl pandemier, cyberattacker och sjöräddning som
            brand­bekämpning och naturkatastrofer. För vidare läsning se vår
            motion Försvarsmaktens stöd till det civila samhället (2020/21:303).
          </p>
          <p xml:id="i-KS6N83QzzQ7kMmxtPKFov9">
            Inom Försvarsmakten finns tre centrum där militärt arbete görs
            i nära samarbete med civila myndigheter: Totalförsvarets skyddscentrum
            (SkyddC, för CBRN-arbete), Totalförsvarets signalskyddsskola och
            Totalförsvarets ammunitions- och minröjnings­centrum (Swedec).
            Det finns stora fördelar för samhället i stort om dessa centrum
            kan nyttjas av hela totalförsvaret så att synergier skapas. Det
            bör tillsättas en utredning om hur ett bättre samarbete mellan
            civila myndigheter såsom MSB och Totalförsvarets skyddscentrum,
            Totalförsvarets signalskyddsskola och Totalförsvarets ammunitions-
            och minröjningscentrum kan skapas. Detta bör riksdagen ställa
            sig bakom och ge regeringen till känna.
          </p>
          <head xml:id="i-XsW18K1SxjMAdj74RGnjzx" type="h3">
            3.1.8 Utvärdering av totalförsvaret
          </head>
          <p xml:id="i-314gDwx5YHC7Xfq1KpJvHf">
            Regeringen avser att ge en särskild utredare i uppdrag att analysera
            och lämna förslag om att senast den 1 januari 2023 inrätta en
            ny myndighet för uppföljning och ut­värdering av verksamheten
            i totalförsvaret. Vänsterpartiet instämmer i behovet av att utvärdera
            planeringen och återuppbyggnaden av totalförsvaret. Vi menar dock
            att det redan finns myndigheter som kan göra denna typ av utvärderingar
            och uppföljningar, framför allt Totalförsvarets forskningsinstitut
            (FOI). Vänsterpartiet menar därför att en ny myndighet inte är
            nödvändig. Regeringen bör inte inrätta någon ny myndighet för
            uppföljning och utvärdering av verksamheten i totalförsvaret.
            Detta bör riksdagen ställa sig bakom och ge regeringen till känna.
          </p>
          <head xml:id="i-LYvVShcxFJqDhhSup2Zz1L" type="h1">
            4 Det säkerhetspolitiska läget och hotbilder
          </head>
          <p xml:id="i-MT4ZezyRLVXdmkZK976Y8Q">
            Utgångspunkten för Sveriges försvars- och säkerhetspolitik ska
            vara att värna vårt lands säkerhet. Det kräver en modern försvarsmakt
            som har förmåga att möta de olika former av hot som vårt land
            kan ställas inför, men som också har möjlighet att vara en freds­bevarande
            kraft i andra delar av världen. Försvarsmaktens främsta uppgift
            är att tillhandahålla ett militärt försvar som kan möta de kriser
            vi ställs inför – ytterst en väpnad konflikt.
          </p>
          <p xml:id="i-G7Khcyh9gMFP6YqWSWosWo">
            Sverige och världen står i dag inför större utmaningar än på
            länge och vi befinner oss i ett i många avseenden nytt säkerhetspolitiskt
            läge. Den säkerhetspolitiska situationen i Europa har förändrats
            och försämrats. Vi ser växande motsättningar, militär upprustning
            och ökad konfrontation på vår kontinent och i vårt närområde.
          </p>
          <p xml:id="i-48oNjY9uFBEB1KauoTtmNV">
            Rysslands destabiliseringsförsök, kriget i Syrien och turkiska
            kränkningar av mänskliga rättigheter genererar en politisk osäkerhet
            samtidigt som terrordåd och ökande fascistiska strömningar skapar
            osäkerhet och otrygghet i Europa. Också klimatförändringen, cyberhot,
            terrorism och extremism, pandemier, hybridhot och naturkatastrofer
            måste inkluderas i det säkerhetspolitiska perspektivet. I dag
            är fler människor på flykt i världen som en konsekvens av klimatförändringen
            än på grund av krig och konflikter. Trots betydande framsteg i
            enlighet med millenniemålen svälter människor fortfarande ihjäl
            och många dör i enkla eller okomplicerade sjukdomar och i samband
            med graviditet och förlossning i stora delar av världen.
          </p>
          <p xml:id="i-95RYaL8R73Zwvd49j7J6Lf">
            Den säkerhetspolitiska situationen i Europa har försämrats. Vi
            ser med oro på att den ryska ledningen har visat sig beredd att
            använda militära medel för att uppnå politiska mål. Det finns
            inga ursäkter för Rysslands agerande gentemot Ukraina och den
            folkrättsvidriga annekteringen av Krim. Ryssland är ett säkerhetspolitiskt
            hot, först och främst mot alla i Ryssland som motsätter sig styret
            i Kreml. Förgiftningen av oppositionsledaren Aleksej Navalnyj
            är ett av de senaste exemplen. Putinregimens imperialistiska politik
            utgör dock främst ett direkt hot mot befolkningen i flera grannländer
            – Ukraina, Georgien, Belarus, Moldavien och länderna i Centralasien
            – inte främst mot Sverige och Norden.
          </p>
          <p xml:id="i-NS2re57vaoBLFdZ7JAUUTv">
            Regeringen menar att den säkerhetspolitiska försämringen i närområdet
            är en följd av Rysslands agerande. Det är en förenkling av en
            betydligt mer komplex situation. Inte minst då Natos upprustning
            och utvidgning i Europa också har bidragit till att öka spänningen
            i vårt närområde. Vänsterpartiet delar inte regeringens syn på
            det svenska samarbetet med Nato. Sverige ska vara militärt alliansfritt,
            det är den klokaste säkerhetspolitiska strategin. Då måste alla
            närmanden till Nato avbrytas och det s.k. värdlandsavtalet rivas
            upp. Detta har vi återkommande krävt, senast i vår motion Samarbetet
            i Norden och Baltikum (2020/21:597). Vänsterpartiet delar inte
            heller regeringens syn i propositionen på vikten av att stärka
            det militära samarbetet med USA och att amerikanskt engagemang
            är avgörande för Europas, och därmed Sveriges, säkerhet och stabilitet.
          </p>
          <p xml:id="i-4oSjcNAAw8ojF7aGDkwgwK">
            Open Skies-avtalet är en fredsbyggande mekanism där medlemsländerna
            tillåts fredlig flygspaning över varandras territorium. På så
            vis kan man kontrollera att andra länder inte förbereder militära
            åtgärder. Våren 2020 meddelade Donald Trump att USA har för avsikt
            att dra sig ur avtalet. Det är allvarligt att man lämnar ett viktigt
            instrument för avspänning. Sverige ska i sina bilaterala kontakter
            verka för att USA återansluter sig till Open Skies-avtalet. Detta
            bör riksdagen ställa sig bakom och ge regeringen till känna.
          </p>
          <p xml:id="i-GgJd4UfccULmEJx4pJW1Rk">
            Kina är en internationell aktör vars inflytande växer. Kina har
            satt sina egna ekonomiska och säkerhetspolitiska intressen främst,
            t.ex. genom att bidra till mark­rofferi (landgrabbing) i Afrika
            och till att backa upp några av vår tids värsta diktaturer. Man
            för en alltmer aggressiv utrikespolitik mot flera av sina grannländer
            runt Sydkinesiska sjön och Taiwan.
          </p>
          <p xml:id="i-F3JPPVLbLPmM1ciWygXdz6">
            Under Erdoğans styre har utvecklingen i Turkiet tagit tydliga
            steg i helt fel riktning. Flera regimkritiska och oppositionella
            medier har stängts ned med hjälp av lagar stiftade med stöd av
            undantagstillståndet. Just nu är Turkiet inblandat i ett flertal
            konflikter och skapar på så sätt en oroligare värld, framför allt
            i Mellanöstern, östra Medelhavet och i Kaukasien. Vänsterpartiet
            har länge kritiserat utvecklingen i Turkiet och uppmanat Sverige
            och EU att agera mer kraftfullt.
          </p>
          <p xml:id="i-3mHtYKw2nNZ4woPRy9FVbC">
            Det är uppenbart att USA under såväl president Trump som tidigare
            presidenter inte fört en politik som bidragit till en fredligare
            värld. USA:s krig och militära upprustning bidrar till stort mänskligt
            lidande och till att öka spänningen runt om i världen.
          </p>
          <p xml:id="i-XFDD2ivsJ9ME5UKbi1sQjK">
            Det ökade engagemanget i Arktis påverkar Sverige. Att militära
            stormakter som Ryssland, USA och Nato, men även Kina, betraktar
            Arktis som ett säkerhetspolitiskt intresseområde innebär en maktkamp
            i vårt direkta närområde. Läs mer i vår motion med anledning av
            regeringens skrivelse 2020/21:7 Strategi för den arktiska regionen
            (2020/21:3720).
          </p>
          <p xml:id="i-YBaxNSRK3iM57Jct4ZDdBJ">
            Det är viktigt att se att eventuella hot mot Sverige sannolikt
            skulle ta sig andra uttryck än rent militära. Hybridhot där militära
            och ickemilitära medel kombineras skapar en gråzon där man varken
            kan konstatera fred eller krig. Det är delar av modern krigföring.
          </p>
          <p xml:id="i-KjvRBT3hpNXaZC5zLvwhDL">
            I dag utgörs ett av de allvarligaste hoten mot den globala säkerheten
            av klimat­förändringen och dess konsekvenser. Torka, översvämningar
            och extrema väder­händelser utgör både direkta hot och kan vara
            orsaker till krig och konflikter. Därför är det av säkerhetspolitiskt
            värde att uppnå målen i Parisavtalet och Agenda 2030. Vi menar
            att en säkerhetspolitisk analys behöver lägga stor vikt vid klimatproblemen
            som både lokalt och globalt utgör vårt största samhällshot.
          </p>
          <head xml:id="i-Uo91VMWEH3x3ZpTTLUFmJe" type="h2">
            4.1 Ett väpnat angrepp mot Sverige är osannolikt
          </head>
          <p xml:id="i-8vmzqW3tDrWrrYyc4e8Rni">
            Regeringen gör bedömningen att ett väpnat angrepp mot Sverige
            inte kan uteslutas. Det är en annan tolkning av det säkerhetspolitiska
            läget än vad som tidigare gjorts. Både statsministern, försvarsministern
            och utrikesministern har tidigare varit tydliga med att det fortfarande
            är osannolikt att ett enskilt militärt angrepp skulle riktas mot
            Sverige. Det är en uppfattning som delas av exempelvis Stockholm
            International Peace Research Institute (Sipri).
          </p>
          <p xml:id="i-26LCmwTbLPKstKW2ppxVAw">
            Vänsterpartiet menar att det inte finns någon anledning att värdera
            risken för ett väpnat angrepp mot Sverige på detta sätt. Regeringens
            ställningstagande riskerar att skapa onödig oro och trissa upp
            hotbilden på ett sätt som inte stämmer med verkligheten. En mer
            korrekt bedömning är att det fortfarande är osannolikt att ett
            enskilt militärt angrepp skulle riktas mot Sverige. Däremot skulle
            Sverige oundvikligen påverkas av en säkerhetspolitisk konflikt
            eller kris i vårt närområde. I ett sådant fall är det inte uteslutet
            att militära maktmedel eller hot om sådana skulle kunna komma
            att användas mot Sverige.
          </p>
          <head xml:id="i-Q1gMRjjvYpZKtfmxg4HhNk" type="h2">
            4.2 Militär alliansfrihet
          </head>
          <p xml:id="i-Qdm6cXmKVWUPZ2qhEupt1M">
            Regeringen konstaterar att Sverige inte är med i någon militär
            allians. Samtidigt skriver regeringen inte någonstans i sin proposition
            om vikten av att värna den svenska militära alliansfriheten. Detta
            måste betraktas som en påtaglig svängning och en stor förändring
            av synen på svensk försvars- och säkerhetspolitik. Vänsterpartiet
            tolkar detta som ett försök att legitimera militära samarbeten
            med t.ex. Nato. Att på detta sätt undergräva den militära alliansfriheten
            och därmed den svenska självständigheten helt utan vidare debatt
            eller folklig förankring är allvarligt. Enligt SOM-mätningen från
            2018 är en klar majoritet, 60 procent, av svenskarna för att behålla
            den militära alliansfriheten.
          </p>
          <p xml:id="i-SpHqD9TjVLqdYjXYcXApdL">
            Sveriges militära alliansfrihet har tjänat oss och vår omvärld
            väl och har möjlighet att göra det under lång tid framöver. Den
            militära alliansfriheten har bidragit till att generation efter
            generation i Sverige kunnat leva i fred. Den har dessutom gett
            oss ett utrikespolitiskt handlingsutrymme som gjort att Sverige
            kunnat spela en viktig internationell roll för fred och nedrustning
            – när den politiska viljan funnits. Läs mer om Vänsterpartiets
            inställning i vår riksdagsmotion För militär alliansfrihet (2017/18:554).
          </p>
          <p xml:id="i-CaQK4cK5UM4FKxNWvwbJHZ">
            Sverige har dock sakta men säkert alltmer frångått en traditionell
            och framgångsrik säkerhetspolitik som byggt på militär alliansfrihet,
            nedrustning, fredliga lösningar på konflikter, stöd till FN och
            solidaritet med fattigare länder. Sedan vi blev medlemmar i Europeiska
            unionen har den svenska militära alliansfriheten urholkats alltmer.
            I dag är vi med och bidrar till militariseringen av EU, vårt samarbete
            med Nato stärks, Sverige ingår i allt fler militära samarbeten
            med andra länder och det uppstår allt oftare fråge­tecken kring
            de internationella militära insatser vi deltar i. Vänsterpartiet
            är emot denna utveckling.
          </p>
          <p xml:id="i-DnSWuNKQTH89uzVmornK2y">
            Vänsterpartiet menar att en oberoende och militärt alliansfri
            utrikespolitik är avgörande för Sveriges handlingsfrihet även
            i framtiden. Vi vill att Sverige främst ska inrikta sin internationella
            säkerhetspolitik på fredliga lösningar och på att förebygga kriser
            snarare än att förespråka militära lösningar. Kvinnors roll i
            det säkerhetsbyggande arbetet och i konflikter är särskilt viktigt
            eftersom dessa frågor alltför sällan finns med på den internationella
            säkerhetspolitiska agendan.
          </p>
          <p xml:id="i-XByVrcq4G8akaC2g8NnyEV">
            En trovärdig svensk militär alliansfrihet innebär också ett behov
            av ett svenskt försvar med stark folklig förankring som har kapacitet
            att upprätthålla kontroll över svenskt territorium såväl som att
            möta de olika säkerhetshot vi står inför och kunna bidra i internationella
            insatser för att värna fred och säkerhet.
          </p>
          <p xml:id="i-7HiqXE3KGRuDuKfMSF9dkQ">
            Vänsterpartiet vill betona vikten av ett folkligt förankrat försvar
            och en trovärdig svensk militär alliansfrihet. För att kunna föra
            en självständig utrikespolitik är det nödvändigt att Sverige inte
            binds upp av militära allianser som hindrar oss från att agera
            på egen hand. Vänsterpartiet ser internationella samarbeten som
            en nödvändig och självklar del av ett globalt säkerhetspolitiskt
            arbete. Vi värnar samtidigt den militära alliansfriheten av samma
            anledning. Närmandet till Nato genom samförståndsavtalet om värdlandsstöd
            och deltagandet i EU:s stridsgrupper riskerar vårt oberoende.
            Det är en betydligt klokare säkerhetspolitisk strategi att självständigt
            kunna föra en progressiv utrikespolitik än att tvingas in i krig
            och konflikter vi själva inte valt.
          </p>
          <p xml:id="i-8vrtczVtv2aqZM9qqWBKeB">
            Internationell säkerhet ska vila på folkrätt, samarbete och ett
            starkt globalt regelverk under FN:s ledning. Vänsterpartiet är
            starkt kritiskt till hur Nato förväntas ta en allt större roll
            på bekostnad av FN. I stället för att skicka soldater i EU:s,
            Natos, Storbritanniens eller Frankrikes stridsgrupper bör Sverige
            prioritera att öka FN:s möjlighet att agera fredsbevarande. FN
            som organisation och dess fredsbevarande insatser blir aldrig
            starkare än vad staterna gör FN.
          </p>
          <p xml:id="i-BTivRme3wi3CoEmeUfTL7w">
            Organisationen för säkerhet och samarbete i Europa (OSSE) är
            världens största och bredaste regionala säkerhetsorganisation.
            Som en fungerande organisation för rapportering om planerade militärövningar
            och inspektioner utgör OSSE en viktig aktör för en politisk dialog.
            Sverige bör ta en mer aktiv del i och högre prioritera arbetet
            i OSSE. Under 2021 kommer Sverige att ha den viktiga rollen som
            ordförande i OSSE.
          </p>
          <p xml:id="i-JwuEDVCL8oooF2reejBrNd">
            Vänsterpartiet motsätter sig att Sverige blir en bricka i stormaktsspelet.
            Sverige ska verka för avspänning och nedrustning. Som en militärt
            alliansfri stat har Sverige tidigare haft ett stort internationellt
            förtroende i fredsförhandlingar. Det bör vara vårt mål att återta
            den rollen i stället för att medverka till ökad spänning och upprustning.
            Sverige borde motverka de verkliga orsakerna till krig och de
            hot mot Sverige och världen som klimatförändring och de ökande
            klyftorna mellan fattiga och rika utgör. Fred byggs bäst med fredliga
            medel.
          </p>
          <head xml:id="i-6vMhCk97U8bpYsnqsttnf7" type="h2">
            4.3 Samarbete inom Norden
          </head>
          <p xml:id="i-CKZfuqvBHCdHhA98x1inyG">
            Ett ökat nordiskt samarbete inom försvars- och säkerhetsfrågor
            är både viktigt och efterfrågat. Där kan Nordefco (Nordic Defence
            Cooperation) spela en roll. Vänster­partiet stöder det fördjupade
            samarbetet inom försvarspolitiken med Finland. Vi ställer oss
            bakom ett utökat nordiskt samarbete på försvarsområdet för effektiviserad
            resurs­användning, ökad effekt och ökad militär förmåga, så länge
            det inte hotar den nationella beslutanderätten avseende säkerhetspolitiken
            och det nationella försvaret. Sveriges militära alliansfrihet
            får inte påverkas. Det nordiska samarbetet ska inte ersätta svensk
            förmåga utan de ska komplettera varandra.
          </p>
          <p xml:id="i-SFo2avEEjAZ9Q5s63UiPXL">
            Att flera av de nordiska länderna samtidigt är medlemmar i Nato
            komplicerar naturligtvis ett nordiskt försvarssamarbete. Det är
            därför av vikt att hitta former för ett ökat samarbete utan att
            det för oss närmare Nato. Regeringen menar att det nordiska samarbetet
            är ett komplement till de existerande samarbetena inom EU och
            Nato. Vi menar tvärtom att ett ökat nordiskt samarbete inom försvars-
            och säkerhetsfrågor kan fungera som en motvikt till högerns och
            Socialdemokraternas närmande till Nato. Särskilt i en tid när
            spänningarna inom Nato är allt tydligare, och bl.a. Frankrikes
            president har kallat Nato för ”en hjärndöd allians”.
          </p>
          <p xml:id="i-PxauqXVKgqDvd5afZSh3oG">
            Europas längsta gräns mellan två länder går mellan Sverige och
            Norge, och stora delar omfattas av bergskedjan Skanderna. Historien
            har visat att de svensk‑norska kontakterna och kommunikationerna
            är av yttersta vikt vid en kris. Det finns starka säkerhetspolitiska
            skäl att i högre utsträckning betrakta Norden som en geopolitisk
            helhet.
          </p>
          <head xml:id="i-NiXnEuHYVqP7aiCTvN49sP" type="h3">
            4.3.1 Norrbotten som militärt test- och övningsområde
          </head>
          <p xml:id="i-3ceYN3f1zVXNP5JkCyVpTC">
            I dag används stora delar av Norrbotten som övnings- och testområde,
            både för svensk och för utländsk militär. Sveriges medverkan i
            ett antal internationella militära sam­arbeten på EU- och Nato-nivå
            innebär en rad åtaganden och innefattar inte sällan gemensamma
            övningar.
          </p>
          <p xml:id="i-DRDeeZ8Kc7iuBRrGD4f5tZ">
            Vänsterpartiet ser med oro på hur stora delar av Norrbotten görs
            om till ett militärt övningsfält. En ökad övningsverksamhet, oavsett
            om den sker tillsammans med Nato, Pesco eller andra konstellationer
            inom EU, riskerar att få negativa konsekvenser såväl för människor
            och miljö som för viktig näringsverksamhet i området. Det är också
            av försvarspolitiska skäl tveksamt hur Sveriges försvarsförmåga
            stärks genom att andra länder ges möjlighet att testa och öva
            i vårt kalla klimat. Övningsfältet North European Aerospace Test
            Range (Neat) inkluderar både Esrange Space Center utanför Kiruna
            och Vidsel Test Range i Älvsbyn och utgör därmed Europas största
            militära övningsområde över land. Övningsfältet har utvecklats
            till en allt viktigare arena för Natos tester av bombflygplan,
            drönare, missiler och andra vapentyper. Vänsterpartiet har kraftigt
            motsatt sig denna utveckling. På sikt vill vi avveckla Vidsel
            Test Range som militärt testområde. Regeringen bör uppdra åt Försvarsmakten
            att återkomma med en plan på hur Vidsel Test Range kan avskaffas
            som militärt testområde. Detta bör riksdagen ställa sig bakom
            och ge regeringen till känna.
          </p>
          <p xml:id="i-2UiXwkBWegSaxwiEpd3YWJ">
            Läs mer i våra motioner med anledning av regeringens skrivelse
            2020/21:7 Strategi för den arktiska regionen (2020/21:3720) och
            Försvarsmakten, klimat och miljö (2018/19:1761).
          </p>
          <head xml:id="i-XeLgd2zPro8UbBdAdXxrt8" type="h2">
            4.4 Nato
          </head>
          <p xml:id="i-9R5UtMmSUuqU9HgWGRLKiZ">
            Vänsterpartiet är starka motståndare till ett svenskt närmande
            till Nato. Ett medlemskap i kärnvapenalliansen skulle bidra till
            att öka spänningen i vårt närområde och kunna tvinga oss till
            att delta i oönskade krig och konflikter. Nato har dessutom en
            rad alltmer auktoritära medlemsländer som Ungern, Polen och Turkiet.
            Sverige ska inte liera sig med varken USA:s Trump eller Turkiets
            Erdoğan.
          </p>
          <p xml:id="i-AxZbyP3Ghohp37yW6qFNRB">
            Vänsterpartiet motsätter sig samförståndsavtalet om värdlandsstöd
            med Nato, det s.k. värdlandsavtalet, eftersom det minskar trovärdigheten
            i vår militära alliansfrihet utan att ge garantier för en ökad
            militär säkerhet för Sverige. Tvärtom anser vi att Natostyrkor
            på svenskt territorium ökar spänningen i vårt närområde. I och
            med att vi deltar i en alltmer upptrappad retorik-, övnings- och
            rustningsspiral både höjer vi spänningen och riskerar att av rena
            misstag förorsaka förluster i människoliv.
          </p>
          <head xml:id="i-DL4EsXi8BSV7tp5oXtbCyB" type="h3">
            4.4.1 Nato som kärnvapenallians
          </head>
          <p xml:id="i-Xhxcsad41BXU3CVpZXPNTZ">
            I samband med att Sverige ingått ett samförståndsavtal om värdlandsstöd
            med Nato har frågan om kärnvapen på svenskt territorium åter aktualiserats.
            Kärnvapen är en central komponent i Natos militära strategi, och
            man avfärdar inte principen om first use. Trots att vi med avtalet
            nu ingår ett tätare samarbete med en militärallians som till stor
            del bygger sin styrka på förmågan att använda kärnvapen regleras
            inte detta någonstans i de påskrivna dokumenten. Såväl USA som
            Storbritannien och Frankrike är i dag kärnvapenstater.
          </p>
          <p xml:id="i-BPjCpqy1BVpD44Bi5ZCK7z">
            Från regeringen har man upprepade gånger genom försvarsminister
            Peter Hultqvist uttryckt att man förutsätter att gästande stater
            följer svensk lag och hänvisat till att Sveriges hållning är känd
            internationellt. Det menar man räcker. Det har också från regeringens
            håll hävdats att lagen om kärnteknisk verksamhet (1984:3) hindrar
            införsel av kärnvapen på svenskt territorium. Det stämmer inte.
            Lagen behandlar enbart civil kärnkraft och är inte aktuell när
            det gäller kärnvapen. Trots att det alltså saknas en svensk lag
            mot införsel av kärnvapen på svenskt territorium har regeringen
            inte bemödat sig om att skaffa några garantier för att Natosamarbetet
            inte innebär att kärnvapen förvaras i, placeras ut i eller transiteras
            genom Sverige.
          </p>
          <p xml:id="i-tSMn7jK2CFECHdmLoc4bY">
            Sverige bör lagstifta om ett förbud mot införande och transitering
            av kärnvapen på svenskt territorium, samt följa upp att förbudet
            efterlevs genom tillförlitliga kontroll­mekanismer. Detta bör
            riksdagen ställa sig bakom och ge regeringen till känna.
          </p>
          <head xml:id="i-EJaQ1V2HZ9aqaU8jMQRZBv" type="h2">
            4.5 EU:s militarisering
          </head>
          <p xml:id="i-17QL8LSR1CSyKmxmxexgt5">
            EU:s gemensamma säkerhets- och försvarspolitik innebär en militarisering
            av unionen. Det finns starka krafter som gärna ser en gemensam
            EU-armé. Den svenska regeringen anpassar sig och ger sitt stöd
            till EU:s försvarsbygge. Det bidrar dessutom till att bygga EU
            i riktning mot en federation. En avgörande kraft bakom EU:s militarisering
            är det militärindustriella komplexet, de europeiska storföretag
            som producerar alla typer av vapen och militärutrustning. Vänsterpartiet
            är emot en gemensam säkerhets- och försvarspolitik för EU och
            det permanenta strukturerade samarbetet Pesco.
          </p>
          <p xml:id="i-Srpi8AhW84dHjd5Pw1USfW">
            Sverige har tidigare intagit en sunt skeptisk, i grunden negativ,
            inställning till militariseringen av EU. Vårt lands historia med
            mer än 200 år av fred är unik. Den viktigaste, om än inte den
            enda, förklaringen till detta är den militära alliansfriheten.
          </p>
          <p xml:id="i-9BUE6uuJiECppdeXAPeysW">
            Att regeringen bejakar EU:s militarisering, vars mål är en försvarsunion
            i nära samarbete med Nato, är ännu ett steg bort från den militära
            alliansfriheten. Dessutom sker det utan någon allmän och folkligt
            förankrad debatt.
          </p>
          <p xml:id="i-Pjbio5whVEQqQD9xa2LMU4">
            Att säga ja till EU:s försvarsbygge innebär också att Sverige
            ställer sig på samma militära sida som de gamla stora kolonialmakterna
            i Europa. Den säkerhet som nu ska byggas med EU och en allt hårdare
            hoptvinning med Nato består av en hårt uppskruvad retorik och
            allt intensivare militärövningar och upprustningsprogram. Och
            inte minst en ständigt ökande spänningsnivå. Vänsterpartiet menar
            att Sverige bör avbryta allt sam­arbete som bidrar till militariseringen
            av EU. I stället bör EU prioritera en roll som förtroendeskapare
            och fredsbyggare i Europa.
          </p>
          <head xml:id="i-9ZmGsTYUATFQxupjR4v5vG" type="h3">
            4.5.1 Krigsmaterielsamarbetet inom EU
          </head>
          <p xml:id="i-JWtDMC8VhkFKYmERikKSiy">
            År 2004 bildades Europeiska försvarsbyrån (Eda). Byråns syfte
            är att utveckla försvars­kapaciteten, stärka samarbetet om krigsmateriel,
            stärka försvarsindustrin i Europa samt främja militär forskning
            och utveckling. Eda växer, och Sverige har anställd personal på
            plats. Eda är en del av EU:s militarisering och upprustning. Vänsterpartiet
            är mot­ståndare till alla samarbeten som syftar till att främja
            europeisk försvarsindustri, som Europeiska försvarsfonden (EDF)
            samt den Europeiska fredsfaciliteten (EPF), vars syfte är att
            bidra till fler gemensamma europeiska militära insatser.
          </p>
          <p xml:id="i-R2YgwrjkxnXpqSoXAvD64k">
            Sverige bör verka för att militariseringen av EU stoppas samt
            lämna Europeiska försvarsbyrån. Sverige bör inte delta i varken
            Europeiska försvarsfonden eller Europeiska fredsfaciliteten. Detta
            bör riksdagen ställa sig bakom och ge regeringen till känna.
          </p>
          <head xml:id="i-AG2nYc3P8TxjvZv6cd1Gkg" type="h2">
            4.6 Kärnvapen och FN:s avtal om förbud mot kärnvapen
          </head>
          <p xml:id="i-KYvRbprLn7WExpVqwF8zdx">
            I år är det 75 år sedan atombomberna fälldes över Hiroshima och
            Nagasaki. Men kärnvapen är fortfarande en viktig del i många länders
            försvarsdoktrin. Sverige har ett förflutet av aktivt arbete för
            nedrustning i allmänhet och kärnvapenavrustning i synnerhet. Genom
            Sveriges historia av militär alliansfrihet finns en unik röst
            som bör användas än tydligare för en global kärnvapennedrustning.
            Natomedlemskapen splittrar Norden i kärnvapenfrågan. Den 24 oktober
            2020 nåddes målet om 50 länder som hade ratificerat FN:s konvention
            om kärnvapenförbud, och den börjar därmed gälla efter 90 dagar,
            den 22 januari 2021. Detta är en stor framgång. Som självständig
            och militärt alliansfri stat bör Sverige självklart tillhöra de
            länder som signerar och ratificerar FN:s konvention om kärnvapenförbud.
            I vår motion Samarbetet i Norden och Baltikum (2020/21:597) har
            vi krävt att regeringen omgående bör signera FN:s avtal om förbud
            mot kärnvapen.
          </p>
          <p xml:id="i-MbL8X2Dr7YGZTq63s1CZf4">
            Överenskommelser om kärnvapenfria zoner är ett av de allra mest
            effektiva verktygen mot kärnvapen och mot kärnvapenspridning.
            Om länder kan vara förvissade om att andra stater inte håller
            kärnvapen dämpar det viljan att skaffa egna. Stora delar av världen
            omfattas redan av kärnvapenfria zoner eller zoner fria från massförstörelse­vapen.
            Det gäller exempelvis Latinamerika, Afrika, Centralasien och Antarktis.
            Vänsterpartiet har tidigare föreslagit att både Europa, Norden,
            Östersjön och Arktis ska bli kärnvapenfria zoner. Läs mer i motionen
            Samarbetet i Norden och Baltikum (2020/21:597) och Förbud mot
            kärnvapen (2016/17:156).
          </p>
          <p xml:id="i-XPW3htyoEa8UgAmBHL7NHu">
            Den globala upprustningen vad gäller kärnvapen är mycket illavarslande.
            Särskilt oroande är de misslyckade kärnvapensamtalen mellan USA
            och Nordkorea. Den spända relationen mellan Ryssland och Nato
            riskerar att bidra till en ökad tilltro till kärn­vapnens avskräckande
            förmåga med upprustning och terrorbalans som följd. I sin årsbok
            för 2020 konstaterar fredsforskningsinstitutet Sipri att även
            om antalet kärnvapen minskar något i världen fortsätter alla stater
            som innehar kärnvapen att modernisera sina vapenarsenaler. Att
            USA och Ryssland, som tillsammans innehar 90 procent av alla kärnvapen,
            fortsätter att modernisera sina stridsspetsar skapar osäkerhet
            i omvärlden.
          </p>
          <p xml:id="i-SuAndpQcGUAueGLTQadSoM">
            New START-avtalet som reglerar USA:s och Rysslands strategiska
            kärnvapen löper ut i februari 2021. Länderna har ännu inte lyckats
            nå en överenskommelse om förlängning. Sverige bör i sina bilaterala
            kontakter verka för att START-avtalet förlängs. Detta bör riksdagen
            ställa sig bakom och ge regeringen till känna.
          </p>
          <p xml:id="i-KTiB1mH6fFx5Yps6VnGr75">
            Det är också oroande att USA valt att lämna INF-avtalet om ömsesidig
            kärnvapennedrustning med Ryssland. Sverige bör i sina bilaterala
            kontakter verka för ett nytt nedrustningsavtal motsvarande INF-avtalet.
            Detta bör riksdagen ställa sig bakom och ge regeringen till känna.
          </p>
          <p xml:id="i-F7Chk7Bc2kSoop2adrXWcb">
            Internationell säkerhet ska vila på folkrätt, samarbete och ett
            starkt globalt regelverk under FN:s ledning. I ljuset av den säkerhetspolitiska
            utvecklingen i världen blir FN:s avtal om förbud mot kärnvapen
            särskilt viktigt. Genom Sveriges historia av militär alliansfrihet
            finns en unik röst som bör användas än tydligare för en global
            kärnvapen­nedrustning.
          </p>
          <p xml:id="i-FeegkPctqxtHxodaxrwaYn">
            För vidare läsning om Vänsterpartiets hållning gällande kärnvapen,
            se vår motion Förbud mot kärnvapen (2016/17:156).
          </p>
          <head xml:id="i-EUBvbFZuZDX6kyBM5Kts7i" type="h1">
            5 Försvarsmaktens organisation
          </head>
          <head xml:id="i-4vtdJZBEU3EgZCAR4rSjAc" type="h2">
            5.1 Styrning och ledning av Försvarsmakten
          </head>
          <p xml:id="i-Xf5QtVdMD2zv7fCVXzbgot">
            Försvarsmakten är en väldigt detaljstyrd myndighet. Från politiskt
            håll framförs åsikter och krav på den delen av verksamheten som
            den politiska nivån egentligen inte borde ha åsikter om. Målet
            bör vara att politiken pekar ut vad organisationens uppgift är
            samt, efter en förtroendefull dialog med verksamheten, vilka resurser
            som står till förfogande och att professionen sedan reder ut hur
            uppgiften innanför de givna ramarna ska lösas. De senaste åren
            har kritik riktats mot styrningen av Försvarsmakten från bl.a.
            Riks­revisionen. Åtgärder har vidtagits, men efter vårens diskussioner
            i Försvarsberedningen är det uppenbart att det fortfarande finns
            behov av att tydliggöra skillnaderna mellan de olika nivåerna
            av styrning av myndighetens verksamhet. Vänsterpartiet instämmer
            i regeringens bedömning att styrningen måste bli mer strategisk
            och mindre detaljerad.
          </p>
          <head xml:id="i-S7yXqYJ2bHrGd2K2ypAKsH" type="h2">
            5.2 Värnplikt och civilplikt
          </head>
          <p xml:id="i-M3USxMkEjibicqChtbigne">
            Vänsterpartiet välkomnade återinförandet av värnplikten. Värnplikten
            är viktigt för att stärka den folkliga förankringen och ytterst
            ett sätt att stärka demokratin. Försvaret av Sverige är en angelägenhet
            för hela befolkningen, oavsett bakgrund och erfarenheter. Även
            om den nya värnplikten sker i relativt liten skala är det ett
            viktigt steg mot ett mer folkligt försvar. Vi står bakom det faktum
            att alla män och kvinnor i en viss åldersgrupp i Sverige ska mönstra
            och att alla som är lämpliga ska genomföra en militär grund­utbildning.
            Vi instämmer i ambitionen om en utökad värnplikt som ska byggas
            ut successivt för att 2025 uppgå till 8 000 värnpliktiga per år
            och stöder också de åtgärder som krävs för att det ska bli möjligt,
            t.ex. en ökad kapacitet hos Totalförsvarets rekryteringsmyndighet.
            För att de värnpliktiga ska ha hög grad av medinflytande på sin
            vardag och utbildning krävs ett väl fungerande pliktråd, som väljs
            av de värnpliktigas utsedda ombud. Det finns behov av att se över
            förordningen som styr de värnpliktigas medinflytande för att göra
            det mer effektivt. Vi har därför föreslagit att regeringen ska
            återkomma med en förändrad förordning om medinflytande för totalförsvarspliktiga
            i syfte att garantera Pliktrådets oberoende från Försvarsmakten.
            Läs mer i vår motion Medinflytande för totalförsvarspliktiga (2020/21:304).
          </p>
          <p xml:id="i-6e6MvEPxjaWgG6GLGQgE81">
            Det ska vara möjligt att göra både militär och civil tjänstgöring.
            Vänsterpartiet vill därför införa civilplikt. Vi vill se en modern
            civilplikt som inkluderar ett brett spektrum av arbetsuppgifter
            och befattningar som kan vara nödvändiga för samhället i en kris.
            Det kan t.ex. handla om beredskap inom elförsörjning, cyberförmåga,
            sjukvård, omsorg, transport, miljöskydd och logistik. Syftet är
            att genom att människor utbildas inom samhällsviktiga verksamheter
            göra samhället mer robust för olika typer av kriser och höja kunskapsnivån
            hos befolkningen om hur var och en kan bidra i det civila försvaret.
            Att återuppväcka den nu vilande civilplikten är en fråga för regeringen,
            således ingenting som behandlas i riksdagen. Regeringen bör återkomma
            med en utredning om hur en modern civilplikt ska se ut. Läs mer
            i vår motion En modern civilplikt (2020/21:175).
          </p>
          <head xml:id="i-CNic1zeLs1Q9WP3WPLd9bn" type="h2">
            5.3 Personalförsörjning
          </head>
          <p xml:id="i-2dMyPkUJ3u7s7Dws7ggbg8">
            Ett väl fungerande totalförsvar kräver en fungerande personalförsörjning.
            Försvars­maktens problem med personalförsörjning kommer inte helt
            att kunna lösas med en utökad värnplikt, men det är en helt avgörande
            del. Att arbeta inom Försvarsmakten och vara en del av försvaret
            av Sverige ska vara ett yrke att känna stolthet över. Det är samtidigt
            ett arbete som innebär risker, både på hemmaplan i fredstid och
            under internationella insatser eller annat skarpt läge. Det är
            därför av största vikt att arbets­villkoren inom Försvarsmakten
            är så bra som det över huvud taget är möjligt, att säkerheten
            alltid tas på största allvar och trakasserier och kränkningar
            alltid motarbetas. Det senare är framför allt viktigt för att
            öka andelen kvinnor i verksamheten. För att antalet värnpliktiga
            ska kunna ökas i den takt som Försvarsmakten vill och behöver
            är det viktigt att officersutbildningen fortsätter att växa.
          </p>
          <p xml:id="i-BXNv8EzgPUyuwNU5mhNGVJ">
            För att ha en långsiktigt stark försvarsmakt är det viktigt att
            organisationen kan behålla sin personal. Alla anställda som vill
            stanna kvar i yrket ska kunna göra det utan att känna sig tvingade
            att söka sig till andra branscher. De som har lämnat ska lätt
            kunna återvända, och lönerna för anställda soldater och sjömän
            måste höjas. Exakt hur är dock inte en fråga för politiken, utan
            för parterna på arbetsmarknaden.
          </p>
          <head xml:id="i-U8ZGztdfriPvbUZ9ECZb2D" type="h2">
            5.4 En försvarsmakt för alla
          </head>
          <p xml:id="i-NYqpYoAQkx9j15DVJZ2KVV">
            Militären stod för det sista manliga yrkesmonopolet i Sverige.
            Det var först 1989 kvinnor blev tillåtna att lönearbeta inom försvaret,
            och det dröjde till 1994 innan kvinnor tilläts göra värnplikt
            utan att de samtidigt avsåg att genomföra officersutbildningen.
            Trots det har kvinnor under lång tid varit engagerade i försvaret
            på olika vis, bl.a. genom stödorganisationer som Lottakåren, den
            största kvinnoorganisation som Sverige någonsin haft. I propositionen
            skriver regeringen att ett aktivt arbete för att öka antalet kvinnor
            på alla nivåer i Försvarsmakten bör bedrivas. Vänsterpartiet menar
            att detta krav är för svagt – ett aktivt arbete för att öka antalet
            kvinnor ska alltid finnas.
          </p>
          <p xml:id="i-PbTPMrukwNDnzbbMih3U74">
            Att både kvinnor och män numera kallas till mönstring är ett
            viktigt steg för en mer folklig förankring av det svenska försvaret
            och för att göra försvarsverksamheten mer jämställd. Det betyder
            dock inte att kvinnor per automatik kommer att utgöra en större
            del av försvarets medarbetare i framtiden. I sin årsredovisning
            för 2019 konstaterar Försvarsmakten att andelen kvinnor i organisationen
            inte ökar i takt med förväntningar och måltal. Exempelvis uppgick
            andelen kvinnor som påbörjade grundutbildnings­omgång 2020 till
            17 procent jämfört med målsättningen om 20 procent. Andelen män
            respektive kvinnor som gör värnplikt bör dock noga följas och
            utvärderas i syfte att uppnå en jämn könsfördelning.
          </p>
          <p xml:id="i-Mo7NrT2wq9dUKN9tkjd7vP">
            Vänsterpartiet vill se en försvarsmakt där kvinnor och män är
            jämlika och där kvinnor representeras i lika hög utsträckning
            som män, oavsett befattning. När dagens nyfödda fyller 18 år och
            kallas till mönstring ska de mötas av en jämställd försvarsmakt.
            För att säkerställa att Försvarsmakten är en plats för alla är
            det avgörande att Försvars­maktens arbete med värdegrund och arbete
            mot alla former av trakasserier och kränkande behandling fortsätter
            och inte avtar. Försvarsmakten bör uppdras att åter­komma med
            en plan för hur man ska uppnå en jämn könsfördelning på organisationens
            olika nivåer till senast 2035. Detta bör riksdagen ställa sig
            bakom och ge regeringen till känna.
          </p>
          <p xml:id="i-SNt4wu3smDnZs3ortYYvKX">
            Vänsterpartiet anser att regeringens text om jämställdhet i propositionen
            är alldeles för kort. Med tanke på hur viktig jämställdheten är
            för Sverige som land och Försvars­makten som organisation borde
            texten ha kunnat utvecklas. Vi instämmer dock med beskrivningar
            av hur viktigt det är med exempelvis välavvägda befattningskrav
            samt att materiel och utrustning är ändamålsenligt utformad för
            alla.
          </p>
          <p xml:id="i-6aLVTGQQTKckAwvi63zxE5">
            För att följa arbetet med hur jämställdheten utvecklas bör Försvarsmakten
            uppdras att genomföra en årlig jämställdhetskartläggning. Detta
            bör riksdagen ställa sig bakom och ge regeringen till känna.
          </p>
          <p xml:id="i-EAY8TdnJ3k9XzPPURwBhPY">
            Läs mer i vår motion En feministisk säkerhetspolitik (2017/18:532).
          </p>
          <head xml:id="i-YKk7rBM4jcG48yAJ4gYsuB" type="h2">
            5.5 Nya regementen
          </head>
          <p xml:id="i-K73TKm8WeGjeGsn2BF8V7h">
            I propositionen föreslås att ett antal organisationsenheter återinrättas
            i Arvidsjaur, Göteborg, Kristinehamn, Uppsala, Falun och Sollefteå
            med utbildningsdetachement i Östersund.
          </p>
          <p xml:id="i-67mE4jBB2qtxYDnnEu6V2Z">
            Regeringens förslag stämmer i stort överens med Försvarsberedningens.
            Försvars­beredningen har låtit Försvarsmakten komma med ett remissvar
            på hur man ser på de orter man föreslagit, och myndigheten har
            gjort en rangordning utifrån detta. Utifrån remissvaren och efterföljande
            diskussioner menar Vänsterpartiet att ett nytt regemente i Mellansverige
            inte är önskvärt, utan Försvarsmakten bör hellre växa på de orter
            där det redan finns etablerad verksamhet. Detta vore det mest
            effektiva både vad gäller ekonomi och personalförsörjning. Sannolikt
            har regionalpolitik fått spela alltför stor roll i regeringens
            förhandlingar med samarbetspartierna om nya regementsorter, och
            det är inte ett ansvarsfullt sätt att bedriva försvarspolitik.
          </p>
          <p xml:id="i-L4T4XVTz3KbywwS6JEyz5u">
            Vad gäller Göteborg, Arvidsjaur och Uppsala är det däremot orter
            som på olika sätt är strategiska och där Försvarsmakten redan
            i dag har en stor verksamhet. Där finns redan infrastruktur, personal
            och kontakter med det omgivande samhället. Det innebär därför
            inte i sammanhanget särskilt stora kostnader att utveckla verksamheten
            på dessa orter. Vänsterpartiet är därför positivt till nya organisationsenheter
            i Göteborg, Arvidsjaur och Uppsala.
          </p>
          <p xml:id="i-9ZWZCzamVjvrWQAzFM2M6m">
            Riksdagen bör avslå regeringens förslag om att riksdagen bemyndigar
            regeringen att under perioden 2021–2025 återinrätta Bergslagens
            artilleriregemente (A 9) i Kristinehamn, Dalregementet (I 13)
            i Falun och Västernorrlands regemente (I 21) i Sollefteå. Detta
            bör riksdagen besluta.
          </p>
          <head xml:id="i-BHKyhuBtsxvd3YNWFr7H6j" type="h1">
            6 Försvarsmakten, klimat och miljö
          </head>
          <p xml:id="i-JZV5JQ7ynAC3YfjzEjrvm2">
            Vi står inför en stor klimatförändring och ökande miljöproblem.
            För att ställa om till en mer hållbar riktning krävs att alla
            delar av samhället och alla invånare tar gemensamt ansvar och
            arbetar tillsammans i en mer hållbar riktning. Myndigheter, företag,
            offentliga verksamheter och organisationer måste bidra på sitt
            sätt, så även Försvars­makten.
          </p>
          <p xml:id="i-KSXswFvkoee9WFjQug49BQ">
            Vänsterpartiet har i upprepade sammanhang lyft fram att klimatförändringen
            borde uppta en större plats i Sveriges planering för krisberedskap,
            och vi anser även att Försvarsmakten bör ta ett större ansvar
            vid klimatkatastrofer. Det är centralt att ett brett säkerhetspolitiskt
            arbetssätt även inkluderar åtgärder för att bygga ett långsiktigt
            hållbart samhälle, socialt och ekonomiskt såväl som ekologiskt.
            Det är inte Försvarsmaktens uppgift att leda en sådan förändring.
            Däremot är det väsentligt att Försvarsmakten bidrar till ett mer
            hållbart samhälle genom att deras verksamhet inte utgör ett hinder
            för den samhällsomställning som behövs.
          </p>
          <p xml:id="i-Sr5bKKMn2tqMqHNN17reAc">
            Det svenska försvaret genomgår nu en genomgripande förändring.
            Den återupptagna värnplikten är bara ett exempel. Det innebär
            ett utmärkt tillfälle att ställa om till en organisation med större
            klimat- och miljöhänsyn. På samma sätt innebär det också en risk
            att cementera gamla misstag. För att så inte ska ske krävs en
            öppen och, i så hög utsträckning som tillåts, transparent organisation.
          </p>
          <p xml:id="i-5iBy7ksDsctEf7ESxTkJj7">
            Försvarsmakten ska värna rikets säkerhet. En god operativ förmåga
            med bra förut­sättningar till övningsverksamhet i olika delar
            av landet är avgörande för Sveriges resistens. På samma gång är
            det helt nödvändigt att viktiga klimatåtgärder kan komma till
            stånd, inte minst ur ett säkerhetspolitiskt perspektiv. Eventuella
            motsättningar mellan olika intressen måste lösas, och det är en
            angelägen uppgift för riksdag och regering att se till att så
            är möjligt. I grund och botten handlar det trots allt om samma
            sak – att bygga ett tryggt, hållbart och säkert samhälle där vi
            kan leva tillsammans utan att utsättas för allvarliga kriser.
            För vidare läsning se vår motion Försvarsmakten, klimat och miljö
            (2018/19:1761).
          </p>
          <p xml:id="i-BvYzrJAeg8A4sojNoNCnEL">
            Utfärdandet av och innehållet i myndigheternas regleringsbrev
            är mycket viktiga för att myndigheterna ska kunna uppfylla de
            mål som riksdag och regering har ställt upp. En viktig åtgärd
            i detta sammanhang är därför att myndigheterna får tydliga instruktioner
            i syfte att eliminera målkonflikter, underlätta avvägningar samt
            styra besluten mot att undanröja hinder och skapa förutsättningar
            för att nå klimatlagens mål. Regeringen bör i regleringsbrevet
            ge Försvarsmakten nya instruktioner som går i linje med klimatlagen
            och det klimatpolitiska ramverket. Detta bör riksdagen ställa
            sig bakom och ge regeringen till känna.
          </p>
          <head xml:id="i-BgZbuKM2nyK45JxrurQuqr" type="h2">
            6.1 Försvarsmaktens interna miljö- och klimatarbete
          </head>
          <p xml:id="i-Ax7ne1ok8exDgaA64mtJGP">
            Försvarsmakten har i uppdrag att inom ramen för huvuduppgiften
            – att ansvara för Sveriges militära försvar och värna landet –
            arbeta för att uppnå de 16 nationella miljökvalitetsmålen. Det
            innebär att Försvarsmakten i fredstid ska ta miljöhänsyn vid verksamhet
            samt vid behov föreslå åtgärder för miljöarbetets utveckling.
          </p>
          <p xml:id="i-7rcftnKrbBsoNPxYugFfXf">
            Enligt rapporten Försvarsmaktens miljöpåverkan (dnr 2015:704)
            från riksdagens utredningstjänst saknas tillräckliga uppgifter
            för att göra en miljöanalys av myndighetens miljöpåverkan och
            av de totala utsläppen. Den miljöutredning som Försvarsmakten
            själv har gjort och som uppdaterades 2017 är dessvärre belagd
            med sekretess.
          </p>
          <p xml:id="i-BxqefesZAp9Ro1aPq9CE9i">
            Organisationen Svenska freds- och skiljedomsföreningen publicerade
            i september 2020 en rapport om Försvarsmaktens miljöarbete: Frikortet
            – en granskning av Försvarsmaktens klimatarbete. Rapporten visade
            på stora brister, men framför allt att det var svårt att göra
            en översyn av myndighetens miljöarbete. Försvarsmakten har visserligen
            behov av en stor sekretess runt sitt arbete, men det måste gå
            att granska och följa det som görs inom miljöarbetet.
          </p>
          <p xml:id="i-WW3zYY3v7q1ba1rPdNV3j2">
            Negativa klimat- och miljöeffekter behöver minska på områden
            som energi­förbrukning, tjänsteresor, hantering av kemikalier,
            övningsverksamhet m.m. Militär verksamhet sliter på både klimat
            och miljö. Därför måste Försvarsmakten i den utsträckning det
            är möjligt arbeta för att minska sin klimat- och miljöpåverkan.
            Försvarsmakten måste inkluderas i statens miljöledningsarbete.
            Därför måste för­ordningen (2009:907) om miljöledning i statliga
            myndigheter omfatta Försvarsmakten på samma sätt som andra myndigheter.
            Vänsterpartiet anser vidare att Naturvårdsverket måste ges i uppdrag
            att utvärdera Försvarsmaktens miljömålsarbete utifrån rimliga
            förutsättningar. Regeringen bör uppdra åt Naturvårdsverket att
            utvärdera Försvars­maktens miljömålsarbete utifrån samma grundläggande
            krav och förväntningar som för övriga miljömålsmyndigheter. Detta
            bör riksdagen ställa sig bakom och ge regeringen till känna.
          </p>
          <p xml:id="i-LURTdPP8ahoeFbxLB4De9C">
            Det finns dock exempel på när Försvarsmaktens verksamhet kan
            bidra till en positiv utveckling. Exempelvis kan en god miljömedvetenhet
            i internationella samarbeten bidra till en högre gemensam standard.
            Ett annat exempel är den positiva effekt på den biologiska mångfalden
            som kan uppstå på militära övnings- och skjutfält som sköts på
            rätt sätt av kunniga miljövårdare. En god operativ förmåga ställer
            höga tekniska krav på utrustning och fordon. I bästa fall kan
            forskning och utveckling på försvarsområdet även bidra till en
            effektiv teknikutveckling i det civila, t.ex. inom energiförsörjning.
          </p>
          <p xml:id="i-UNgFBdFpS6s8aXZ5fAqVh6">
            Försvarssektorn inkluderar en rad myndigheter på försvarsområdet.
            Myndigheterna arbetar gemensamt inom miljöområdet och har tillsammans
            beslutat att inrikta arbetet på energi- och klimatområdet samt
            kemiområdet. Målet är dels att uppnå en energieffektivisering
            och att öka andelen energi från förnybara energikällor, dels att
            begränsa påverkan från hälso- och miljöfarliga ämnen i kemiska
            produkter och varor.
          </p>
          <p xml:id="i-WLSThPuQSTzaAst68Rnkde">
            Vad gäller kemiområdet är det, förutom de direkta miljövinsterna,
            även där viktigt med en omställning med tanke på försörjningstrygghet.
            En nödvändig och hårdare miljöreglering vad gäller kemiska produkter
            på andra håll i samhället riskerar att leda till att varor som
            är viktiga för Försvarsmakten blir svårare att få tag på eller
            helt försvinner från marknaden. Det är därför väsentligt med ett
            systematiskt arbete mot mer hållbara produkter.
          </p>
          <p xml:id="i-5okoh9QUqJhFrzGAkneVPL">
            För att Försvarsmakten till fullo ska kunna sägas arbeta i enlighet
            med uppsatta miljökvalitetsmål räcker det inte med att man enbart
            ser över den egna verksamheten. Man bör heller inte hindra eller
            försvåra för andra samhällsaktörer eller projekt i högre utsträckning
            än nödvändigt. I dag sker det tyvärr med ett alltför stort godtycke.
            Det kan t.ex. handla om att sätta stopp för utbyggnaden av förnybar
            energi eller om att indirekt försvåra för gröna näringar att etablera
            sig i fjällvärlden. Lagstiftningen bör ses över i syfte att ge
            utrymme för att totalförsvarets och därmed Försvarsmaktens riksintresse
            i högre utsträckning ska kunna viktas mot andra samhällsintressen.
            Läs mer i vår motion
          </p>
          <p xml:id="i-2ZGzYVWrXdH7CuXbx38GdS">
            Försvarets riksintresse ska balanseras mot andra samhällsintressen
            (2019/20:218).
          </p>
          <head xml:id="i-WS95XQsNhwWEbDsUkn2gUC" type="h2">
            6.2 En självständig kontrollfunktion
          </head>
          <p xml:id="i-71HVEpq1A4k7ymGYtZDyU1">
            I dag ligger tillsynsansvaret för hälso- och miljöområdet inom
            försvaret hos försvarsinspektören för hälsa och miljö (tidigare
            generalläkaren). Att det är Försvarsmakten själv som granskar
            sina förehavanden och utövar tillsyn och kontroll över den egna
            verksamheten är en något udda ordning. Självständigheten hos en
            tillsynsfunktion som är inrättad i den organisation vars verksamhet
            den är satt att granska kan ifrågasättas. Utredningen om översyn
            av generalläkarfunktionen (SOU 2015:79) konstaterade dilemmat
            med detta och föreslog vissa åtgärder för att öka tillsynsfunktionens
            självständighet, vilket också behandlades i regeringens proposition
            2016/17:144 Tillsyn och kontroll på hälso- och miljöområdet inom
            försvaret. Dock var direktiven till utredningen formulerade så
            att utredningen inte hade något utrymme att föreslå en ny tillsynsmyndighet.
          </p>
          <p xml:id="i-R33pzsTVKFx9GTCf2dqVLT">
            Granskning av Försvarsmaktens verksamhet är förknippad med vissa
            svårigheter, inte minst med tanke på de höga kraven på sekretess.
            Samtidigt är självständigheten hos de organ som ska granska myndigheternas
            verksamhet central. Det är olyckligt att den tidigare utredningen
            inte gavs utrymme att undersöka förutsättningarna för en fristående
            tillsynsmyndighet på området. Regeringen bör tillsätta en utredning
            i syfte att undersöka förutsättningarna för en fristående myndighet
            för tillsyn och kontroll på hälso- och miljöområdet inom försvaret.
            Detta bör riksdagen ställa sig bakom och ge regeringen till känna.
          </p>
          <head xml:id="i-Vuan1khjXocfMgjB3C9EHm" type="h2">
            6.3 Begränsa undantaget för miljökonsekvensbeskrivningar
          </head>
          <p xml:id="i-4VhFnQnUhNtisf4cyNFw6J">
            När miljöbalken skärptes 2017 innebar det bl.a. mer preciserade
            krav på när miljökonsekvensbeskrivningar inför större planer och
            projekt ska göras. Tyvärr undantogs Försvarsmakten från kraven
            på att redovisa hur kommande projekt kan påverka miljön. Vänsterpartiet
            menar att förtydligandet av miljöbalken i många avseenden blev
            bättre i och med förändringarna. Vi motsätter oss dock att krav
            på miljöbedömning per automatik undantas för försvaret och räddningstjänsten.
          </p>
          <p xml:id="i-RwiGHUpy1hZnyuKmcWck6a">
            Vi har full förståelse för att det kan finnas skäl för rikets
            säkerhet att undanta totalförsvaret och räddningstjänsten från
            kravet när det gäller ett antal planer och program men anser inte
            att det är belagt att det inte går att begränsa undantaget för
            att stärka miljöhänsynen. Det kan naturligtvis finnas omständigheter,
            som t.ex. behovet av sekretess, som komplicerar förfarandet och
            gör att man i vissa fall behöver frångå rutiner och regler som
            gäller andra myndigheter. Detta behöver dock utredas vidare.
          </p>
          <p xml:id="i-TneFkfV98Rm2BYfgLE4eJe">
            Regeringen bör ges i uppdrag att utreda hur undantag från krav
            på strategisk miljöbedömning och krav på undersökning i fråga
            om miljöpåverkan för totalförsvar och räddningstjänst gällande
            planer och program kan begränsas i lagstiftningen för att minska
            risken för negativ miljöpåverkan. Detta bör riksdagen ställa sig
            bakom och ge regeringen till känna.
          </p>
          <p xml:id="i-4sLM1Q1qSqC2756SNo1ev3">
            För vidare läsning, se vår motion med anledning av proposition
            2016/17:200 Miljöbedömningar (2016/17:3757).
          </p>
          <head xml:id="i-3nmLCF3kX9fNxM6ige98xe" type="h2">
            6.4 En gemensam lösning på utbyggnaden av vindkraft
          </head>
          <p xml:id="i-6yY7KJfcTi3b6J6nFBioDb">
            Försvarsmakten har i dag stora möjligheter att påverka utbyggnaden
            av förnybar energi genom att sätta stopp för nya vindkraftverk.
            Till exempel måste objekt som vindkraftverk, telemaster eller
            liknande som överstiger 20 meter, alternativt 45 meter i bebyggelse,
            ha Försvarsmaktens godkännande. Genom att hänvisa till totalförsvarets
            riksintresse har Försvarsmakten möjlighet att lägga in sitt veto
            mot viktig utbyggnad av förnybar energi.
          </p>
          <p xml:id="i-YUv7bZXqYtLyoS26Pyw3Rc">
            Ett exempel är vindkraftsparken Blekinge Offshore i Hanöbukten.
            Där sa Försvarsmakten nej till ett planerat bygge av havsbaserad
            vindkraft eftersom man upplevde att det skulle kunna komma att
            inkräkta på vad man använder som militärt övningsområde. Försvarsmaktens
            nej gjorde att hela projektet lades ner.
          </p>
          <p xml:id="i-7Rrv4yYk6ZML2HJFzugeRc">
            Trots att det finns en stor potential för havsbaserad vindkraft
            i Sverige har byggandet ännu inte tagit fart. I dag finns det
            sex havsbaserade vindkraftsparker. De är främst lokaliserade i
            södra delen av landet. Förutom de uppenbara klimatvinsterna ger
            havsbaserad vindkraft dessutom fler jobb i Sverige, eftersom mycket
            arbete måste utföras på plats. En utbyggd havsbaserad vindkraft
            i södra Sverige skulle också minska belastningen på överföringskapaciteten
            från de norra till de södra delarna av landet.
          </p>
          <p xml:id="i-VLvJXwntb6FXZqv7RGxsy1">
            Vänsterpartiet menar att det måste vara fullt möjligt att både
            bygga ut vindkraften, inte minst den havsbaserade, där förutsättningarna
            är som bäst och att samtidigt ge Försvarsmakten rimliga förutsättningar
            för övningsverksamhet. När sådana här knutar uppstår där en myndighet
            helt kan sätta stopp för en viktig utbyggnad av förnybar energi
            måste regeringen ta ansvar för att hitta en framåtsyftande lösning.
          </p>
          <head xml:id="i-6rLZqCAT8BQonsDqFAQK26" type="h2">
            6.5 Försvarets övningar i Vättern
          </head>
          <p xml:id="i-HiJctVtaZRbaBmJNSTnVod">
            Vättern är Sveriges näst största sjö och i dag en viktig dricksvattentäkt
            för ca 280 000 personer med ett mål om att utöka för fler personer
            och större områden framöver. Sjön utgör med sin unika miljö och
            sitt säregna ekosystem ett viktigt Natura 2000-område. Vättern
            används också av Försvarsmakten som övnings- och testområde. Man
            har i dagsläget tillstånd för 30 skjutdagar och 69 000 skott per
            år, en markant ökning från tidigare tillåtna nivåer. Redan de
            tidigare tillåtna nivåerna hade en negativ inverkan på miljön
            i form av föroreningar m.m. Vi har förståelse för att Försvarsmakten
            behöver öva, men vi anser att övningarna i och vid Vättern behöver
            begränsas. Det behöver således finnas en jämvikt mellan försvarets
            intressen av att öva och de miljöintressen och behov av att säkra
            rent dricksvatten som finns.
          </p>
          <p xml:id="i-WtpxvY9Y31y3i83NLeGwVz">
            Dagens övningar innebär att stora mängder ammunition hamnar i
            sjön samtidigt som den tidigare ammunitionen ligger kvar. Samövningar
            med internationella förband innebär också att okänd ammunition
            kan spridas i området. Vättern används dessutom som plats för
            utbildning av Försvarsmaktens piloter, s.k. skolflygning, vilket
            ytterligare utgör en påfrestning för den omgivande miljön, både
            vad gäller buller och föroreningar.
          </p>
          <p xml:id="i-S2mAEwZMUhrKgbXUaYuqb9">
            Det finns långtgående planer på att Vättern i framtiden ska försörja
            ytterligare ett stort område och många hushåll med dricksvatten.
            Med sådana framtidsplaner är det om möjligt ännu viktigare att
            värna en så viktig dricksvattentäkt som Vättern.
          </p>
          <p xml:id="i-8jbAHeZgi6addMojKVyLfm">
            Mot bakgrund av detta anser Vänsterpartiet att det är av stor
            vikt att föroreningen av Vättern som orsakas av militära övningar
            upphör, att möjligheterna av ett totalstopp för Försvarsmaktens
            övningar i och runt Vättern utreds och att en sanering av Vätterns
            botten av gammal ammunition m.m. sker.
          </p>
          <p xml:id="i-Q3UJv5NyanDwtYhq3RxXRb">
            Regeringen bör uppdra åt Försvarsmakten att ta fram en handlingsplan
            för att minska föroreningen av Vättern orsakad av militära övningar.
            Detta bör riksdagen ställa sig bakom och ge regeringen till känna.
          </p>
          <p xml:id="i-BbJfTxw1sFZE6EobMGZGur">
            Regeringen bör även utreda möjligheterna till ett totalstopp
            för Försvarsmaktens övningar i och runt Vättern. Detta bör riksdagen
            ställa sig bakom och ge regeringen till känna.
          </p>
          <head xml:id="i-RTRwpzya3Eq342vT9fkR7V" type="h1">
            7 Internationella militära insatser
          </head>
          <p xml:id="i-CDag5gkZ9Sz6SA4rPqzDpN">
            Vänsterpartiet vill att Sveriges försvarsmakt ska kunna hjälpa
            till internationellt och vid behov agera fredsbevarande i andra
            delar av världen. Vi värnar folkrätten, mänskliga rättigheter
            och konfliktförebyggande insatser. Det svenska försvaret deltar
            i inter­nationella insatser, inte för att kriga, utan för att
            vara med och säkra fred och bygga upp samhällen, tillsammans med
            stora civila insatser med bistånd och utvecklingsarbete. Vänsterpartiet
            vill framföra ett stort tack till alla som har deltagit i internationella
            insatser, militära såväl som civila. Det är otroligt viktigt att
            veteranerna får det stöd och den hjälp de behöver när de har kommit
            hem från sin insats.
          </p>
          <p xml:id="i-Rw2ZCREsFxkYhw3pmWkpv1">
            För Vänsterpartiet är det en förutsättning att det finns en tydlig
            folkrättslig grund för att delta i internationella insatser. Alla
            beslut om militärt våld som en sista utväg för att skydda freden
            och de mänskliga rättigheterna ska ske på FN:s uppdrag eller någon
            annan folkrättslig grund. Dessutom är det viktigt att göra en
            enskild bedömning i varje enskilt fall. Det är t.ex. därför vi
            har sagt ja till ett svenskt deltagande i FN-insatsen Minusma
            i Mali och samtidigt säger nej till ett svenskt deltagande i den
            franskledda insatsen Task Force Takuba i samma land.
          </p>
          <p xml:id="i-JPesw93GVW9658TT3KD18j">
            Sverige ska enbart delta i internationella militära insatser
            under FN-mandat. FN är den viktigaste internationella organisationen
            för frågor som rör konflikter, säkerhet och nedrustning, även
            om FN också har brister som måste åtgärdas. Genom folkrätten har
            FN en särställning som det organ som kan ge mandat till internationella
            militära insatser på folkrättslig grund. Vänsterpartiets önskan
            är att FN ska ha kapacitet och förmåga att genomföra alla internationella
            insatser själva. Så är dock inte fallet. Under det senaste decenniet
            har FN delegerat genomförandet av ett stort antal internationella
            insatser till andra organisationer. Vänsterpartiet har därför
            i vissa fall stöttat svenskt deltagande i insatser som beslutats
            av FN men genomförts av andra organisationer eller länder. Det
            ska dock finnas mycket goda skäl för att Sverige ska delta i en
            sådan insats. För att FN som organisation och dess fredsbevarande
            insatser ska stärkas krävs att de enskilda staterna arbetar för
            att så ska ske.
          </p>
          <p xml:id="i-XdgqzLwHC1CSnFPTfJM8AJ">
            Vänsterpartiet har tidigare stått bakom den svenska utbildningsinsatsen
            i Irak när frågan varit uppe för beslut i riksdagen. Det har grundat
            sig i vår vilja att Sverige solidariskt ska ställa upp när världssamfundet
            efterfrågar det, när det finns folkrättsligt mandat och särskilt
            i fall som detta när ett enskilt land är i behov av hjälp med
            att bekämpa en farlig och mäktig terrororganisation som Daish.
            Operationen har dock kommit att förändras till sin karaktär, och
            OIR har i praktiken kommit allt närmare NMI, Natoinsatsen. Vänsterpartiet
            är kritiskt till att Sveriges försvar i allt högre utsträckning
            integreras i Natos strukturer och med Natoländernas försvars­organisationer.
            Det gör att vi inte heller längre kan stödja ett svenskt deltagande
            i den militära utbildningsinsatsen. För vidare läsning se vår
            motion med anledning av proposition 2020/21:21 Fortsatt svenskt
            deltagande i den militära utbildningsinsatsen i Irak (2020/21:3741).
          </p>
          <p xml:id="i-LqJsFmwHxUb8QLRYBuqnto">
            Vänsterpartiet säger också nej till ett fortsatt svenskt deltagande
            i Natos utbildnings- och rådgivningsinsats Resolute Support Mission
            i Afghanistan. Sverige ska inte fortsätta att delta i en internationell
            insats som i grunden har misslyckats. Vi ser insatsen som en fortsättning
            på den Natoledda ISAF-insatsen (International Security Assistance
            Force), som vi varit starkt kritiska till. Erfarenheterna från
            Afghanistan visar att väpnade insatser inte lett till ökad säkerhet
            för befolkningen. Vi ser samtidigt att Sveriges mervärde i Afghanistan
            ligger i civila och politiska insatser, inte i deltagande i den
            militära konflikten i landet. Sverige borde arbeta för att FN
            ska få det direkta ansvaret för den fortsatta processen, både
            civilt och militärt. För vidare läsning se vår motion med anledning
            av propositionen Fortsatt svenskt deltagande i Natos utbildnings-
            och rådgivningsinsats Resolute Support Mission i Afghanistan (2020/21:3744).
          </p>
          <head xml:id="i-BmVL7NQ8KmSeAcMZM3Ma2X" type="h2">
            7.1 Genusperspektiv vid internationella insatser
          </head>
          <p xml:id="i-RYhKcHTkQ1bWUJ1Mc35Njm">
            Det är viktigt att Sverige agerar både nationellt och internationellt
            för att förbättra arbetet med FN:s resolutioner 1325 och 1820.
            Förutom ökad andel kvinnor i freds­främjande insatser måste det
            finnas ett genusperspektiv på de internationella insatserna. Anställda
            inom internationella insatser har vid upprepade tillfällen missbrukat
            sin maktposition genom att utnyttja kvinnor och flickor sexuellt.
            Förutom de direkta konsekvenserna för den utsatta motverkas det
            faktiska syftet med den internationella närvaron. Genom att bidra
            till den organiserade brottsligheten, som ofta kontrollerar prostitution
            och människohandel, upprätthålls instabiliteten och våldet i landet.
            Meddelarfriheten måste gälla även för anställda inom Försvarsmakten
            som påtalar missförhållanden gällande sexuellt våld, oavsett om
            de arbetar i Sverige eller internationellt. Regeringen bör därför
            i kontakt med berörda myndigheter säkerställa att det finns tillgänglig
            information och nödvändiga rutiner för att möjliggöra uppgifts­lämnande
            gällande sexuellt våld, sexuella trakasserier eller liknande missförhållanden
            för anställda inom Försvarsmakten oavsett arbetsplats. Detta bör
            riksdagen ställa sig bakom och ge regeringen till känna.
          </p>
          <p xml:id="i-UZMWNkuBCcNzv8Vwpw8H32">
            Sverige bör verka för att alla samarbetsländer vid internationella
            insatser ska ha en handlingsplan för att implementera FN:s resolution
            1325. Detta bör riksdagen ställa sig bakom och ge regeringen till
            känna.
          </p>
          <p xml:id="i-M2MMTbKQEgc25BZsB7w8b2">
            För vidare läsning se vår motion En feministisk säkerhetspolitik
            (2017/18:532).
          </p>
          <head xml:id="i-SBNutaGSTwLy4BcJUZ7fwf" type="h1">
            8 Integritet och signalspaning
          </head>
          <p xml:id="i-YLsr7Eod1Aqi1Fvpj4TWnx">
            I propositionen skriver regeringen om att signalspaningslagstiftningen
            bör ses över. Syftet är att som man säger säkerställa att Sverige
            har en lagstiftning som, med hänsyn till omvärldsutvecklingen
            och totalförsvarets förändrade behov, erbjuder ett effektivt och
            ändamålsenligt stöd för svensk utrikes-, säkerhets- och försvarspolitik
            och för kartläggningen av yttre hot mot landet, samtidigt som
            tillbörlig hänsyn fortfarande tas till enskildas personliga integritet.
            Regeringen avser att återkomma i frågan.
          </p>
          <p xml:id="i-5WtuR3TKzdiqB7wWmz8f22">
            Vänsterpartiet värnar demokratiska grundvärden som rättssäkerhet
            och skyddet för den personliga integriteten. Vi vill samtidigt
            inte försvåra de brottsbekämpande myndigheternas arbete med att
            utreda och beivra brott. Därför är vi även angelägna om att det
            finns ett regelverk som ger ett gott skydd för Sveriges och landets
            invånares säkerhet. Det måste kunna ställas höga krav på att terrorism
            och grov brottslighet bekämpas på ett effektivt sätt med hjälp
            av lagstiftning som bygger på de grund­läggande rättsliga principerna
            i en rättsstat. Lagstiftningen och de medel som används måste
            samtidigt omgärdas av de strängaste restriktioner. De viktigaste
            restriktionerna har vi i våra egna grundlagar och Europakonventionen
            till skydd för de mänskliga rättigheterna och grundläggande friheterna.
            Det handlar således om att skydda den demokratiska rättsstaten
            i flera bemärkelser.
          </p>
          <p xml:id="i-VFZ7gcmhmK8rTWQC8QGzmK">
            Ett av fundamenten i en rättsstat är att medborgarna åtnjuter
            ett effektivt skydd mot statens maktutövning; den enskilda medborgaren
            ska vara tryggad mot statens missbruk av rättsordningen.
          </p>
          <p xml:id="i-TGMCgQ1hukfMFXsUQ5ptPH">
            Den andra bärande principen i vår rättsordning är proportionalitetsprincipen.
            Principen innebär att de åtgärder som det allmänna använder sig
            av för att uppnå ett visst syfte inte får vara mer betungande
            eller mer långtgående än vad som kan anses nödvändigt för att
            uppnå det eftersträvade syftet. Vi ser med stor oro på den utveckling
            som skett sedan i början av 2000-talet och som i dag lett till
            att vi börjar närma oss ett övervakningssamhälle. Frågor om personlig
            integritet och mänskliga rättigheter får gång på gång stå tillbaka.
            Varje inskränkning har motiverats utifrån skenbart goda syften
            som effektivare brottsbekämpning och ett generellt ökat skydd
            för invånarna. Varje inskränkning som godtas tenderar att bereda
            väg för ännu fler och mer ingripande skärpningar. Konsekvenserna
            för samhällsklimatet och demokratin på lång sikt är svåra att
            överblicka.
          </p>
          <p xml:id="i-BMrc1mk4dgmCbrFtg3iGty">
            Enligt Vänsterpartiet måste samtliga redan genomförda, föreslagna
            och kommande åtgärder som syftar till att bekämpa terrorism och
            våldsbejakande extremism bedömas som en helhet. Frågan vi ställer
            oss är om dessa åtgärder sammantaget är proportionella i förhållande
            till syftet och om de är effektiva för att uppnå målet.
          </p>
          <p xml:id="i-WAfiXLb4vSkz1xCELaBCM5">
            Vänsterpartiet har sedan tidigare varit kritiskt till utformningen
            av den s.k. FRA-lagen och signalspaning som företeelse (mot. 2006/07:Fö2,
            mot. 2013/14:Fö4 och mot. 2016/17:3570). Våra ställningstaganden
            tar bl.a. sin utgångspunkt i att det är grund­läggande i ett demokratiskt
            samhälle att upprätthålla en tydlig rågång mellan militär och
            polis.
          </p>
          <p xml:id="i-FcAHx6SD4oEihfEDYaYG6S">
            Vi står fast vid vårt tidigare ställningstagande att massavlyssning
            utan konkret misstanke om brott inte är rimlig. Det är inte värdigt
            en demokrati. Vi har tidigare skrivit en motion till riksdagen
            om att de aktuella lagarna som reglerar signalspaning i försvarsunderrättelseverksamhet
            bör omarbetas och att signalspaning i försvars­underrättelseverksamhet
            som huvudregel enbart ska få ske vid misstanke om brott. För vidare
            läsning, se vår motion med anledning av proposition 2018/19:96
            Polisens tillgång till underrättelser från Försvarets radioanstalt
            (2018/19:3075).
          </p>
          <p xml:id="i-8wzCc5K7SVf4EGihLdHinC">
            Regeringen har i den nu aktuella propositionen aviserat en utredning
            som ska se över behovet av en förändrad lagstiftning. I översynen
            ska bl.a. frågan om rätten att inrikta signalspaning ingå. Vänsterpartiet
            ser detta som ett ytterligare steg mot ett övervakningssamhälle
            som innebär massavlyssning på ytterst oklara grunder och avfärdar
            det därför bestämt. Vi vänder oss också mot alla steg mot att
            öppna upp för signalspaning inom Sveriges gränser.
          </p>
          <head xml:id="i-DMAtF5EfPmhf3qwhvKJD7k" type="h1">
            9 Vapenexport
          </head>
          <p xml:id="i-3NsxuN9RqawcZ3cD7bUmk1">
            Regeringen skriver i sin proposition kort om försvarsmaterielexport
            och exportstödjande verksamhet, men utan att nämna vikten av demokrati
            och mänskliga rättigheter. Bland köparna av svenska vapen under
            2019 återfinns en lång rad diktaturer, krigförande stater och
            länder som begår grova och omfattande brott mot de mänskliga rättigheterna.
            Vi återfinner även länder som tar stora steg tillbaka i sin demokratiutveckling
            och där vi ser att våld och förföljelse av minoriteter och politisk
            opposition ökar. Dubbelmoralen i svensk vapenexport blir tydligast
            i vapenexporten till de stater som krigar i Jemen. Samtidigt som
            regeringen talar om vikten av demokrati, fred och kvinnors rättigheter
            beväpnar Sverige krigförande diktaturer som systematiskt kränker
            kvinnors rättigheter och bombar det jemenitiska folket. Sverige
            kommer inte med trovärdighet att vara en röst för mänskliga rättigheter
            någonstans på jorden så länge denna vapenexport fortsätter. Vänsterpartiets
            mål är tydligt. Vi vill se en värld i fred, utan vapen. Därför
            menar vi att Sveriges vapenexport på sikt helt ska avvecklas.
          </p>
          <p xml:id="i-7ieXdQzKThGJSqVk8AGcGu">
            Vänsterpartiet anser att det är under all kritik att den lagstiftning
            som det tog sju år att arbeta fram inte verkar ha bidragit till
            en minskning av svensk vapenexport till krigförande och odemokratiska
            länder som syftet var, utan snarare tvärtom.
          </p>
        </div>
        <div xml:id="i-GJA8A5Wc1ozVRapbxf19hz" type="signatureBlock">
          <list xml:id="i-M154Bq2DatpPsyDiGVDmf8">
            <item xml:id="i-GkRBwUGMygDP18EPxzAheL" who="i-6CAgZyR6FvVqYZHQfCw5HJ" type="signature">
              Hanna Gunnarsson (V)
            </item>
            <item xml:id="i-AvCeELmHuZsLbSCcXwf6RQ" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-F5FxAS9hKieiZEhkEbhoKE" who="i-7EGhEVdWhirq9oiHvVcrQR" type="signature">
              Lotta Johnsson Fornarve (V)
            </item>
            <item xml:id="i-9wNVcz4QHQxeFbJNWk684E" who="i-CgLZxiLTqtr669ULBLHcuK" type="signature">
              Yasmine Posio (V)
            </item>
            <item xml:id="i-3SKV7xmxQk4qj3Uv3X6ohX" who="i-KNRqa17M8avm4WSafSQiUy" type="signature">
              Elin Segerlind (V)
            </item>
            <item xml:id="i-Mr2t62one5pSGd2GhSAYhA" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
            <item xml:id="i-EuNpCJXzXeRwAVg2rUCziJ" who="i-G9GHaoV5TJoYjtjUJ6EXYj" type="signature">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
