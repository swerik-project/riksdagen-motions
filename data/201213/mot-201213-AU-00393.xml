<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-AU-00393">
  <teiHeader>
    <fileDesc>
      <titleStmt>
        <title>Drömmen om Sverige</title>
        <author corresp="i-ST3KmJ7dwych9bUEkWZEu6">av Åsa Romson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Drömmen om Sverige</title>
          <idno type="rdwebb">H002A393</idno>
          <rs type="number">A393</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H002A393/text</ref>
          <ref type="dokument_url_html">http://data.riksdagen.se/dokument/H002A393</ref>
          <ref type="dokumentstatus_url_xml">http://data.riksdagen.se/dokumentstatus/H002A393</ref>
          <ref type="doc">http://data.riksdagen.se/fil/154659A8-B1AC-4140-9C8B-64E685D02DEB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Q6T8pKy9pERdSQEuTcARyR</idno>
            <name>Lotta Hedström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-WtXGuXd74ywqBpbtAVKwWV" type="signed"/>
        <correspContext corresp="i-WtXGuXd74ywqBpbtAVKwWV">
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-Q6T8pKy9pERdSQEuTcARyR"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction xml:id="i-N3xUiHtT6WzVXKmDSymZBD" type="numbering">
          <date when="2012-10-09"/>
        </correspAction>
        <correspAction xml:id="i-sAwECQrWSF22MMvQ4Ne6v" type="submission">
          <date when="2012-10-05"/>
        </correspAction>
        <correspAction xml:id="i-7hU8XqBJSEQZj39skcaPpA" type="transfer">
          <date when="2012-10-04"/>
        </correspAction>
        <correspAction xml:id="i-YVsyFFqfvoThioWaoyYpgb" type="assigned"/>
        <correspContext corresp="i-YVsyFFqfvoThioWaoyYpgb">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-GEWysJAzzpAHaVCjUuwNST" type="motHeader"/>
      <div xml:id="i-TnB7MLA8BEEPHB2zkNyUTv" type="motBody">
        <div xml:id="i-3B9NYPVfo9hVqjAayZahpv" type="motSummary">
          <head xml:id="i-8pHTEJ2jT6j1o6ZaC1jBrS">
            1 Sammanfattning
          </head>
          <p xml:id="i-Bd3qQ1gqPzctuQFgbLcmnj">
            Drömmen om Sverige handlar om att det som förenar alla oss invånare
            är byggandet av Sveriges gemensamma framtid. Byggandet av en framtid
            som är mänsklig och välkomnande i ett Sverige där alla kan delta
            på sina egna villkor. Vår övertygelse är att det sker med hjälp
            av öppenhet mot omvärlden i ett öppet, inkluderande samhälle där
            alla har samma möjligheter till självförverkligande.
          </p>
          <p xml:id="i-Cuyzwj3UkP9ewGy2pXnMQU">
            Efter valet 2010 ingick Miljöpartiet de gröna en migrationspolitisk
            överenskommelse med regeringen för innevarande mandatperiod. Det
            gemensamma målet är att förbättra politiken på ett antal områden
            för att säkra en öppen och human migrationspolitik. Vår politik
            gällande migration och lika rätt är däremot mycket mer omfattande
            än det som ingår i överenskommelsen med regeringen. I motionen
            visar vi hur migration och utveckling av Sverige går hand i hand
            och hur alla som bor i landet är med och bidrar till dess utveckling.
          </p>
          <p xml:id="i-8u8RBP1Uvr2TXyEL49uWsv">
            Fler ska få stanna. Miljöpartiet har en vision om en värld utan
            gränser, där alla har möjlighet att flytta, men ingen tvingas
            fly. Vi vill därför att möjligheten till anhöriginvandring utökas
            och att försörjningskravet vid anhöriginvandring avskaffas. Vi
            anser att barns egna asylskäl ska prövas för sig. Bestämmelserna
            om synnerligen ömmande omständigheter ska användas mindre restriktivt,
            så att exempelvis allvarligt sjuka människor får stanna i Sverige.
          </p>
          <p xml:id="i-8gm8jH2XbqCHpZ7St6zPtU">
            Det ska vara lätt att komma hit. Miljöpartiet vill att det ska
            vara lätt att komma till Sverige för att arbeta, studera och forska.
            Det ska därför vara möjligt att söka uppehålls- och arbetstillstånd
            från Sverige om personen redan är här. Fler lagliga vägar in i
            EU ska skapas för asylsökande. På kort sikt vill vi att Sverige
            ska sluta skicka tillbaka ensamkommande flyktingbarn till länder
            som Italien och Malta, där barnen riskerar att fara illa.
          </p>
          <p xml:id="i-C1RpPxXbHMG2JkySY4QZJU">
            Alla har rättigheter. Miljöpartiet arbetar för att göra det lättare
            att röra sig över gränser. Vi vill värna och utvidga öppenheten
            i det svenska systemet för arbetskrafts­invandring, samtidigt
            som insatser genomförs för att garantera arbetstagarnas rättigheter.
            Vi vill därför stärka papperslösas rättigheter i Sverige och göra
            det lättare för asylsökande att kunna ansöka om arbetstillstånd
            utan att behöva lämna Sverige.
          </p>
          <p xml:id="i-Mr6bpQqKY7hmf5M6FWchCR">
            En bra start i Sverige. Alla som kommer nya till Sverige ska
            få en bra start baserat på individens olika behov och förutsättningar.
            Vi vill öka möjligheterna att validera utländsk utbildning och
            yrkeskunskaper. Ingen kommun ska kunna neka till att ta emot ensamkommande
            flyktingbarn.
          </p>
          <p xml:id="i-gbLaA6hSoTyNDrp6hA9mL">
            Fler språk är bättre. Sveriges multispråkliga befolkning är en
            guldgruva av outnyttjade språkresurser. Vi vill därför satsa på
            modersmålsundervisning i förskola och skola. Alla kommuner ska
            erbjuda ämnesundervisning på modersmål för nyanlända. Vi vill
            också få en kvalitativt god undervisning i svenska för invandrare
            (sfi). Alla ska få läsa klart, även om uppehåll görs för föräldraledighet
            eller sjukdom.
          </p>
          <p xml:id="i-JLpyWu5X1tMhru1mysu5Pg">
            Diskriminering gör Sverige fattigare. Alla ska ha samma möjligheter
            och rättigheter att verka i vårt samhälle. Vi vill stärka skolans
            möjligheter att arbeta mot rasism och diskriminering och vill
            utvidga rätten att använda det språk personen kan bäst i kontakten
            med myndigheter. Möjligheten att driva diskrimineringsmål i domstol
            ska utökas.
          </p>
        </div>
        <div xml:id="i-QUqXpA7SAnruaWmC8U8w8T" type="TOC">
          <head xml:id="i-YQqrx2thRZzEw2swVAtPzg">
            2 Innehållsförteckning
          </head>
          <list xml:id="i-QBCgvmbLeBXG8ge4XAQdRP">
            <item xml:id="i-ETgThGvVnLtPEcLAjL7meK">
              1 Sammanfattning 1
            </item>
            <item xml:id="i-9vBawsqea3h4YP4U5nvfFv">
              2 Innehållsförteckning 3
            </item>
            <item xml:id="i-ALZP3kH9PjTDr1EuH8E8Vn">
              3 Förslag till riksdagsbeslut 5
            </item>
            <item xml:id="i-DuKiFyKvm2B8bW3qTniYbE">
              4 Inledning 8
            </item>
            <item xml:id="i-9AqcPCqBdB2iMSWCR8m8yJ">
              5 Underlätta migration och stärka rättigheter 9
            </item>
            <item xml:id="i-V4E7LFvp9918xP7ge17r1R">
              5.1 En mer human asylpolitik 9
            </item>
            <item xml:id="i-JKXhmfnrojcNT7yixLzzAU">
              5.1.1 Förbättra landinformationen 9
            </item>
            <item xml:id="i-5D4HJY8ztMweHzP3pAuT8w">
              5.1.2 Synnerligen ömmande omständigheter 9
            </item>
            <item xml:id="i-TpWEMpmKybkP5daBcKmnoN">
              5.1.3 Barnets bästa 9
            </item>
            <item xml:id="i-EkXUUSnqK5jGK3RjiVReG9">
              5.1.4 Åldersbedömning och dialektanalys 10
            </item>
            <item xml:id="i-7UXc746upawHsKZfgjDjBW">
              5.1.5 Begreppen väpnad konflikt och svåra inre motsättningar
              10
            </item>
            <item xml:id="i-Q1bRDDLktNnZH3DdTmhadt">
              5.1.6 Skydda hbt-flyktingar 10
            </item>
            <item xml:id="i-N67GDmUUgJzMLoYxwiMWEY">
              5.1.7 Situationen för papperslösa 10
            </item>
            <item xml:id="i-MHw2NHw3k5nFAintbeTwdc">
              5.2 Ansöka om uppehållstillstånd 11
            </item>
            <item xml:id="i-PBRYDCKKbZUkFnVqUawr8x">
              5.2.1 Ansöka om uppehållstillstånd från Sverige 11
            </item>
            <item xml:id="i-MhGya8gnb6nUXteEuna7kT">
              5.2.2 Ansöka om arbetstillstånd från Sverige 11
            </item>
            <item xml:id="i-9PmmAm82BaD5WHd9eEjSqr">
              5.2.3 Utländska studenter 12
            </item>
            <item xml:id="i-PTegCByrR5dywTA1nxdthL">
              5.2.4 Invänta uppehållstillstånd i Sverige 12
            </item>
            <item xml:id="i-6aPscHgN4hUdGbGxV4EEsz">
              5.3 Anhöriginvandring 12
            </item>
            <item xml:id="i-FKDn1yhWEsDYB3PREpeg11">
              5.3.1 Utökad anhöriginvandring 12
            </item>
            <item xml:id="i-6rLrTjKx7dn8DKPqe45f9e">
              5.3.2 Avskaffa försörjningskravet 13
            </item>
            <item xml:id="i-85ekjPLy2aTVtAswMLxeKr">
              5.3.3 Passhandlingar och styrkt identitet 13
            </item>
            <item xml:id="i-TZP1fMZEDSKZmvpRw4EhQG">
              5.3.4 Avskaffa tvåårsregeln för kärleksinvandring 13
            </item>
            <item xml:id="i-5PML7y9b3D5CvC2F3uBvC1">
              5.4 Attrahera och ta vara på kompetens 14
            </item>
            <item xml:id="i-5gF8r7yv159oGUMfx6GMch">
              5.4.1 Utveckla arbetskraftsinvandringsreformen 14
            </item>
            <item xml:id="i-ReRNjbhd3dqgdEnAHzPFXB">
              5.4.2 Internationella studenter 14
            </item>
            <item xml:id="i-P8Ldd64NmPrUz6po1pKBwf">
              5.4.3 Ratificera migrantarbetarkonventionen 14
            </item>
            <item xml:id="i-NnpM4WDxtcCb8hJAh1AEoK">
              5.5 Cirkulär migration 14
            </item>
            <item xml:id="i-RmY4vspGV2V5XWvbosfNVy">
              5.6 Migrationspolitiken i EU 15
            </item>
            <item xml:id="i-XtxCE8rCCE8MUPgobZwAyu">
              6 En bra start 16
            </item>
            <item xml:id="i-8Hcq5Wr6SijzQSL5KY1Q8F">
              6.1 Flyktingmottagande 16
            </item>
            <item xml:id="i-4hpoQAmuvCJSd46agKSnVM">
              6.1.1 Hela Sveriges ansvar 16
            </item>
            <item xml:id="i-D3FASf7rpDaJXckeUF3gjk">
              6.1.2 Höjning av ersättning 16
            </item>
            <item xml:id="i-XrhyGKNBXhJ2G9Dynuob7p">
              6.1.3 Förbättrad introduktion 17
            </item>
            <item xml:id="i-FR1cSSHhmyyaK7ubh6tvH4">
              6.1.4 Validering 17
            </item>
            <item xml:id="i-C238rzZdcmSrBHpixXNw2">
              6.2 Åtgärda bristerna i etableringsreformen 18
            </item>
            <item xml:id="i-X1gZZcK3GnHK5NP5SXGuZd">
              6.3 Stöd till krigsskadade 18
            </item>
            <item xml:id="i-GcY3FQ9x14tLa1gm6oM84e">
              7 Sysselsättning och företagsklimat 18
            </item>
            <item xml:id="i-ETHWspWgzo1mbxeHSfJnU">
              7.1 Företagande 19
            </item>
            <item xml:id="i-MaUhjrnuoVGcTm1etuUuGQ">
              7.2 Sysselsättning för unga 20
            </item>
            <item xml:id="i-CDMacK1fu1khVMidAjqCAP">
              7.3 Utbildning för arbete 20
            </item>
            <item xml:id="i-AaZGJa1nTXTcZ8PwDZy6vQ">
              8 Fler språk är bättre 20
            </item>
            <item xml:id="i-7VzCPKm3T6dK9qAPsH7veA">
              8.1 Stärkt modersmålsundervisning 21
            </item>
            <item xml:id="i-SEn8LevdC8xxAHB2os8PHb">
              8.1.1 Ämnesundervisning på modersmål 22
            </item>
            <item xml:id="i-KjKbD1XQJnjb7hBj3QEhBi">
              8.1.2 Fler tillvalsspråk 22
            </item>
            <item xml:id="i-EjPEkaMuXX994EEENk2Kiu">
              8.1.3 Modersmål ska vara meriterande i ansökan till högskolan
              23
            </item>
            <item xml:id="i-J7u3SyFTgUx7hBh4M7PUeq">
              8.2 Svenska för invandrare 23
            </item>
            <item xml:id="i-5axRWQdwiM5MrnnC8Mr3xQ">
              8.2.1 Bättre kvalitet 23
            </item>
            <item xml:id="i-QReZ7c5uBhQB3dB9K7iWwM">
              8.2.2 Förbättrad organisation 24
            </item>
            <item xml:id="i-oXnPxwfFSVcs16soFDwcB">
              8.2.3 Sfi på modersmål 25
            </item>
            <item xml:id="i-XSedyDdsWjoknWAfNYbNA8">
              8.2.4 Sfi på högskolenivå 26
            </item>
            <item xml:id="i-6noaRJ3hbRgSkcnEcYFVzZ">
              8.2.5 Slopa sfi-bonusen 26
            </item>
            <item xml:id="i-9zDxx2u5M6BdoVWc3n78jr">
              8.2.6 Sfi som kompetensutveckling för offentliganställda 26
            </item>
            <item xml:id="i-5sZUkQNp2RhhmUa6HkyxZJ">
              9 Språket och samhället 27
            </item>
            <item xml:id="i-U5tcGXaVs8FQ4F692DBPT6">
              9.1 Fler språk vid myndighetskontakter 27
            </item>
            <item xml:id="i-DRmteBmcsp5SiZTTfnCgzs">
              9.2 Vikten av kompetent tolkhjälp 27
            </item>
            <item xml:id="i-PevZLyXYRMM9aB4E3GHniQ">
              10 Rätten att vara olika 28
            </item>
            <item xml:id="i-VdJ9GzUoDWXGNF2LMXpnU5">
              10.1 Ett Sverige fritt från diskriminering 29
            </item>
            <item xml:id="i-6UdKxLWJMbQSWgd1MiRsdS">
              10.2 Förbättrade villkor för antidiskrimineringsbyråerna 29
            </item>
            <item xml:id="i-Q4EfSLDRxQZ31FSYz715cx">
              10.3 Ett bättre anpassat rättshjälpssystem 29
            </item>
            <item xml:id="i-A8mvt87w37exNWxy9mMpoS">
              10.3.1 Reella möjligheter att driva diskrimineringsmål i domstol
              30
            </item>
            <item xml:id="i-38H6osBStKcPG1LaSYAAkd">
              10.3.2 Inrätta en processfond 30
            </item>
            <item xml:id="i-TjfhQEKyCHNAuptUzDTc3R">
              10.3.3 Processa även strukturell diskriminering 31
            </item>
            <item xml:id="i-SepV1RHuvuds8GbtQj62g9">
              10.3.4 Rättsväsendet behöver hänga med 31
            </item>
            <item xml:id="i-AU4E5kgw7Edc5m1vnJsWAj">
              10.3.5 Utredning om likhet inför lagen 32
            </item>
            <item xml:id="i-Nx3oS8kkPciLmR3pdKb3tM">
              10.4 Värna rätten att vara olika 32
            </item>
            <item xml:id="i-Bb1wK8WfDsPePN1SjWMRbF">
              10.4.1 Motverka vardagsrasism 33
            </item>
            <item xml:id="i-P5cPwDWHj1LTJ49z7Zei2i">
              10.4.2 Islamofobi och antisemitism 33
            </item>
            <item xml:id="i-gFZSt8tfJ5VkY3tfYQXRp">
              10.4.3 Särskild satsning för nationella minoriteter, afrosvenskar
              och muslimer 35
            </item>
            <item xml:id="i-G95Xsks9jtJBySnhzQV4sk">
              10.4.4 En skola fri från diskriminering och rasism 35
            </item>
            <item xml:id="i-QYE4uYGm4BEpzvCbFxsjFc">
              10.5 Flexibel ledighet 35
            </item>
            <item xml:id="i-JXpiSAZVCgYqPVL5Tai3ZQ">
              11 Ingen demokrati utan dig 36
            </item>
            <item xml:id="i-MXX6zrtgixQRWrgdzuaRse">
              11.1 Ökat valdeltagande 36
            </item>
            <item xml:id="i-FyPXN36uJvWxxeHGtNtAgb">
              11.2 Rättvis rösträtt 37
            </item>
            <item xml:id="i-N7N82ZZv17jH44sdbWNgLV">
              11.3 Politisk demokrati 37
            </item>
            <item xml:id="i-JShcLPuNNu8ZvsF9P3CNae">
              12 Trygghet och framtidstro 38
            </item>
            <item xml:id="i-T1j3pREWxJSPoL4aXK35QY">
              12.1 Arbetslivstrygghet 39
            </item>
            <item xml:id="i-RtR139g2nTRv2w7Wqc279L">
              12.2 En god bostadsmiljö 39
            </item>
          </list>
        </div>
        <div xml:id="i-HxW2DvMCrH6n5mqJiMQAbe" type="motProposal" subtype="förslag">
          <head xml:id="i-Fw7NVnDQLnF7d63zYc4d3m">
            3 Förslag till riksdagsbeslut
          </head>
          <list xml:id="i-CMocQpBQ4zWt3KBejB4YQ5" style="ol">
            <item xml:id="i-FzGQzaKXCN1iLhwHwMWFwy">
              Riksdagen tillkännager för regeringen som sin mening vad som
              anförs i motionen om en mer human och öppen asyl- och migrationspolitik.
              1
            </item>
            <item xml:id="i-KfB7EVkmYeLcDtfFvvePVa">
              Riksdagen tillkännager för regeringen som sin mening vad som
              anförs i motionen om att stärka arbetet med validering av utländsk
              utbildning och arbetslivserfarenhet. 2
            </item>
            <item xml:id="i-438vcPw1TT3wCBPnAJetdd">
              Riksdagen tillkännager för regeringen som sin mening vad som
              anförs i motionen om att åtgärda bristerna i etableringsreformen.
            </item>
            <item xml:id="i-69pYZz4z9d8r5dh6QeAXqM">
              Riksdagen tillkännager för regeringen som sin mening vad som
              anförs i motionen om stöd till kliniker som erbjuder behandling
              för krigsskadade. 3
            </item>
            <item xml:id="i-8kABDEB2foBDR8EY7FcCug">
              Riksdagen tillkännager för regeringen som sin mening vad som
              anförs i motionen om stärkt modersmålsundervisning. 2
            </item>
            <item xml:id="i-CmWwBz3LmYpBDEaPpJcuMw">
              Riksdagen tillkännager för regeringen som sin mening vad som
              anförs i motionen om ämnesundervisning på modersmål. 2
            </item>
            <item xml:id="i-RBWorWCuSU48as3D2CJbFk">
              Riksdagen tillkännager för regeringen som sin mening vad som
              anförs i motionen om att fler elever ska få möjlighet att studera
              språk som talas i det mångkulturella Sverige. 2
            </item>
            <item xml:id="i-mFQmPUwyNygGN9mKQiKLV">
              Riksdagen tillkännager för regeringen som sin mening vad som
              anförs i motionen om att modersmål ska vara meriterande vid ansökan
              till högskoleutbildning. 2
            </item>
            <item xml:id="i-Khuy7rx2ZVVhF5MygLSYhD">
              Riksdagen tillkännager för regeringen som sin mening vad som
              anförs i motionen om att tillföra mer resurser i en kvalitetssatsning
              på svenska för invandrare (sfi). 2
            </item>
            <item xml:id="i-HD1QmsLehGSHjazfSZDEbS">
              Riksdagen tillkännager för regeringen som sin mening vad som
              anförs i motionen om behovet av en förbättrad organisation för
              sfi. 2
            </item>
            <item xml:id="i-Ka8K8AEduqN468L8MyJERV">
              Riksdagen tillkännager för regeringen som sin mening vad som
              anförs i motionen om att erbjuda sfi på modersmål för elever med
              kort utbildningsbakgrund. 2
            </item>
            <item xml:id="i-MHj3rsKsnFnkv4TBh4rL5S">
              Riksdagen tillkännager för regeringen som sin mening vad som
              anförs i motionen om att erbjuda nyanlända med lång utbildningsbakgrund
              sfi på högskolenivå. 2
            </item>
            <item xml:id="i-YVDHB7CZqdBpJv4tzi4T6V">
              Riksdagen tillkännager för regeringen som sin mening vad som
              anförs i motionen om att avskaffa den s.k. sfi-bonusen.
            </item>
            <item xml:id="i-VzHQC9XwH4ZUYyPHSmxRh1">
              Riksdagen tillkännager för regeringen som sin mening vad som
              anförs i motionen om att utreda hur ett kompetensutvecklingsprogram
              kan utformas för att offentligt anställda ska kunna läsa sfi inom
              ramen för sin anställning. 4
            </item>
            <item xml:id="i-GtVgSzoUsBKaC7zgWKsW74">
              Riksdagen tillkännager för regeringen som sin mening vad som
              anförs i motionen om att utvidga rätten för enskilda att använda
              modersmål vid myndighetskontakter. 5
            </item>
            <item xml:id="i-7x1bc11iFoT6ukp7y2pT1G">
              Riksdagen tillkännager för regeringen som sin mening vad som
              anförs i motionen om att förbättra tolkars villkor och organisering.
              6
            </item>
            <item xml:id="i-KUiYwA4uZr5yabRuxuwUTF">
              Riksdagen tillkännager för regeringen som sin mening vad som
              anförs i motionen om att förbättra villkoren för antidiskrimineringsbyråerna.
            </item>
            <item xml:id="i-XbCHGXSrQ52thb2wiqpv7P">
              Riksdagen tillkännager för regeringen som sin mening vad som
              anförs i motionen om rättegångskostnader i diskrimineringsmål.
            </item>
            <item xml:id="i-6BQJX6EJu3XLd7QSYC8SWD">
              Riksdagen tillkännager för regeringen som sin mening vad som
              anförs i motionen om att inrätta en fond för att driva diskrimineringsmål
              i domstol.
            </item>
            <item xml:id="i-S8ULHbkT9MWstfHdAY8UC4">
              Riksdagen tillkännager för regeringen som sin mening vad som
              anförs i motionen om att inrätta en möjlighet att kunna föra talan
              om strukturell diskriminering i domstol.
            </item>
            <item xml:id="i-WgxDLoM2iBfwHThFbEtbyN">
              Riksdagen tillkännager för regeringen som sin mening vad som
              anförs i motionen om ett aktivt arbete inom rättsväsendet för
              att öka mångfalden och säkerställa allas likhet inför lagen. 6
            </item>
            <item xml:id="i-9hjTMUmv5EMi37uXsU8CFw">
              Riksdagen tillkännager för regeringen som sin mening vad som
              anförs i motionen om att tillsätta en utredning som har till uppgift
              att bedöma hur vanligt förekommande det är att människor diskrimineras
              inom rättsväsendet. 6
            </item>
            <item xml:id="i-7DBo6ZJCaA7o6cq7ri1tVT">
              Riksdagen tillkännager för regeringen som sin mening vad som
              anförs i motionen om att stärka och långsiktigt säkra stödet till
              utsatta gruppers och antirasistiska organisationers organisering.
            </item>
            <item xml:id="i-WZ2yULqKQz4qeB9ZuYfCoE">
              Riksdagen tillkännager för regeringen som sin mening vad som
              anförs i motionen om stärkt arbete mot islamofobi, antisemitism
              samt islamofobiska och antisemitiska hatbrott.
            </item>
            <item xml:id="i-RN1vHEPiR7tGKqfNStNrYS">
              Riksdagen tillkännager för regeringen som sin mening vad som
              anförs i motionen om en särskild statlig satsning på att motverka
              diskriminering och stärka ställningen i samhället för nationella
              minoriteter, afrosvenskar och muslimer.
            </item>
            <item xml:id="i-B56ZuA5hb8dqNXs6RjGy3n">
              Riksdagen tillkännager för regeringen som sin mening vad som
              anförs i motionen om en särskild statlig satsning på att motverka
              diskriminering och rasism i skolan.
            </item>
            <item xml:id="i-YT4bT686CeSnxvNwijSDo1">
              Riksdagen tillkännager för regeringen som sin mening vad som
              anförs i motionen om att införa flexibla helgdagar i form av en
              ledighetspott.
            </item>
            <item xml:id="i-sHrmyPWr8cW2W3CgqAGCs">
              Riksdagen tillkännager för regeringen som sin mening vad som
              anförs i motionen om att möjliggöra försöksverksamhet med direktvalda
              stadsdelsnämnder. 5
            </item>
            <item xml:id="i-NVwKXFBM1xxY42mizguhVB">
              Riksdagen tillkännager för regeringen som sin mening vad som
              anförs i motionen om att personer som är folkbokförda i Sverige
              och har ett annat medborgarskap än EU, Norge och Island ska ges
              samma rätt att delta i kommunal- och landstingsval som medborgare
              i EU, Norge och Island bosatta i Sverige har. 5
            </item>
            <item xml:id="i-9Du8YDUc6YhgcYVRUBriwr">
              Riksdagen tillkännager för regeringen som sin mening vad som
              anförs i motionen om en kraftsamling på bostadsområden som präglas
              av sociala problem. 7
            </item>
          </list>
          <p xml:id="i-67JVtgKaips8fueo27Gidx">
            1 Yrkande 1 hänvisat till SfU.
          </p>
          <p xml:id="i-XRxVii7o2S5TnbHQfSFrLH">
            2 Yrkandena 2 och 512 hänvisade till UbU.
          </p>
          <p xml:id="i-7KytQiDzsx9wv1PxHnbtPc">
            3 Yrkande 4 hänvisat till SoU.
          </p>
          <p xml:id="i-8aCmos8BC2wyAcuVhZw5QF">
            4 Yrkande 14 hänvisat till FiU.
          </p>
          <p xml:id="i-KtwartTMsZGbNiPaJB1ddK">
            5 Yrkandena 15, 28 och 29 hänvisade till KU.
          </p>
          <p xml:id="i-S3SAqb6CrJ7Cbufwrguy1d">
            6 Yrkandena 16, 21 och 22 hänvisade till JuU.
          </p>
          <p xml:id="i-TvV6GQKmVkj8F9u5g4u9Uh">
            7 Yrkande 30 hänvisat till CU.
          </p>
        </div>
        <div xml:id="i-TJMU6ewu6s5Yc5CRso5Z7X" type="motContent">
          <head xml:id="i-5J5P7UVmmMBBuoJbcaeMfg" type="h1">
            4 Inledning
          </head>
          <p xml:id="i-Crpk4Wrfi2X34LRNDUMXN6">
            Drömmen om Sverige handlar om det som förenar oss i byggandet
            av Sveriges gemensamma framtid. Miljöpartiet vill skapa ett mänskligt,
            välkomnande Sverige där alla kan delta på sina egna villkor. Vår
            övertygelse är att det sker med hjälp av öppenhet mot omvärlden
            och ett öppet, inkluderande samhälle där alla har samma möjligheter
            till självförverkligande.
          </p>
          <p xml:id="i-Xt1ynBgwDAMEp9hEwkqT4T">
            Vår gemensamma framtid är det som förenar oss. Den gemensamma
            grund på vilken vi bygger vårt samhälle baseras på en gemensam
            framtid, på samma sätt som den nationella gemenskapen i USA handlar
            om att ställa sig bakom The American Dream snarare än om en gemensam
            hudfärg, etnicitet eller religion.
          </p>
          <p xml:id="i-JtaQu5jwrNgKLQD48wpVZU">
            Alla behövs för att bygga det gröna, hållbara och mänskliga samhället.
            Varje människa är välkommen utifrån hennes egna förutsättningar.
            Vi vill undanröja hinder för att fler ska kunna vara med i bygget
            av vår gemensamma framtid och vi värnar rätten att vara stolt
            över alla identiteter och kulturer men på olika sätt.
          </p>
          <p xml:id="i-2GWAmywm486BRPhXts4Sug">
            Miljöpartiet har en vision om en värld utan gränser, där alla
            har möjlighet att flytta, men ingen tvingas fly. En värld där
            människor kan bo och verka där de så önskar. Idag är vi långt
            ifrån den verkligheten. Människor tvingas fly undan krig, svält
            och naturkatastrofer. De allt allvarligare klimatförändringarnas
            konsekvenser med extrem torka, översvämningar och oväder tvingar
            allt fler människor på flykt.
          </p>
          <p xml:id="i-6jZmsu9HU6JCdCk9oWAs42">
            Länder som sluter sig mot omvärlden stagnerar i sin utveckling.
            Att stå upp för öppenhet är nödvändigt för att säkra en positiv
            utveckling för Sverige i framtiden. När människor migrerar sprids
            idéer och kontakter över gränser. FN:s Human Development Report
            2009 konstaterar att migration lönar sig för alla. Migration är
            positivt för mottagarlandet, ursprungslandet och migranten själv.
            1
          </p>
          <p xml:id="i-TPav5YN7moTaGLMBgttBxn">
            Efter valet 2010 ingick Miljöpartiet en migrationspolitisk överenskommelse
            med regeringen för innevarande mandatperiod. En stor anledning
            till detta var att säkra en human och öppen migrationspolitik
            trots att Sverigedemokraterna kommit in i riksdagen. Regeringens
            och Miljöpartiets gemensamma mål är att genom en ramöverenskommelse
            om den samlade asyl- och migrationspolitiken tillsammans förbättra
            politiken på ett antal områden. Överenskommelsen berör främst
            utgiftsområde 8 och därmed vissa områden i denna motion. Vår politik
            gällande migration och lika rätt är däremot mycket mer omfattande
            än vad som ingår i ramöverenskommelsen med regeringen.
          </p>
          <head xml:id="i-3vDXHjSDTq17i8Z15vKiS1" type="h1">
            5 Underlätta migration och stärka rättigheter
          </head>
          <p xml:id="i-WE87jEbWF3WxTYtbEtQRPu">
            Människor kommer alltid att röra på sig, av olika anledningar.
            Några åker utomlands för att studera, andra för att arbeta. Vissa
            flyttar tillbaka, andra inte. Ofta är inte flytten frivillig,
            utan påtvingad på grund av konflikt, förföljelse, naturkatastrofer
            eller andra situationer som gör det omöjligt för människor att
            bo kvar i sina hem.
          </p>
          <p xml:id="i-2guwqLu5anUxV4hXfZVkj8">
            Miljöpartiet arbetar för att göra det lättare att röra sig över
            gränser. Vi är det mest öppna partiet när det gäller migration
            och vill dels ha en mer human asylpolitik och underlätta för familjeåterförening
            samtidigt som vi ställer oss positiva till att människor migrerar
            för arbete och studier. Vi vill att Sverige och EU ska ha en välkomnande
            inställning till människor som vill komma hit. Alla migranter
            omfattas av de mänskliga fri- och rättigheterna.
          </p>
          <head xml:id="i-KFwFRrwezgY7zwz8Tb6f4W" type="h2">
            5.1 En mer human asylpolitik
          </head>
          <p xml:id="i-WWHy9oCcudB7RWYBJ6FpDA">
            Den 31 mars år 2006 trädde den nya instans- och processordningen
            för prövning av utlänningsärenden i kraft, med stora förändringar
            för ökad rättssäkerhet för migranter. En tvåpartsprocess, överklaganden
            i vanliga domstolar och förändrad lagstiftning har inneburit stora
            förbättringar för rättssäkerheten och öppenheten. Trots detta
            finns stora brister i dagens lagstiftning som vi anser behöver
            åtgärdas.
          </p>
          <head xml:id="i-Sih98VtyGkzVN73sbQXUy7" type="h3">
            5.1.1 Förbättra landinformationen
          </head>
          <p xml:id="i-Q2p4Sz5kihBgXRHX5QdTY8">
            Miljöpartiet vill att rättssäkerheten i asylprocessen stärks.
            Landinformationsdatabasen Lifos ska utvecklas och kvalitetssäkras.
            Beslut av Migrationsverket och migrationsdomstolar ska bli mer
            enhetliga. Lämplighetsbedömning av offentliga biträden måste förbättras.
            Utredningar och uppdrag har också getts för att inleda dessa förbättringar
            av rättssäkerheten inom ramen för det migrationspolitiska samarbetet
            mellan Miljöpartiet och regeringen.
          </p>
          <head xml:id="i-RdPiNNCbrf3mRn2fqQHeq7" type="h3">
            5.1.2 Synnerligen ömmande omständigheter
          </head>
          <p xml:id="i-Q3jELkvLYoiLLdifj2v2q">
            Även om en asylsökande inte anses ha skäl att få stanna på grund
            av skyddsbehov finns det en möjlighet att få stanna genom bestämmelsen
            synnerligen ömmande omständigheter. En bedömning görs av personens
            hälsa, situation i hemlandet och anknytning till Sverige. Miljöpartiet
            anser att bestämmelserna om synnerligen ömmande omständigheter
            och verkställighetshinder i utlänningslagen har kommit att tillämpas
            alldeles för restriktivt. Extremt få asylsökande ges möjlighet
            till uppehållstillstånd genom denna bestämmelse. Vi vill bredda
            lagstiftningen så att exempelvis allvarligt sjuka ska få stanna
            i Sverige.
          </p>
          <head xml:id="i-C5ABat3ZqdT7mmrFvrab1w" type="h3">
            5.1.3 Barnets bästa
          </head>
          <p xml:id="i-5CMezz28gVS1uecs4jLuWd">
            Barn som befinner sig i asylprocessen är särskilt utsatta. De
            behöver information om vilka rättigheter de har och vem som tillvaratar
            dem. Fortfarande är barn ofta osynliggjorda i asylprocessen och
            har inte möjlighet att komma till tals. Barn kan ha bevittnat
            händelser som gör att de fått så kallade posttraumatiska stressyndrom.
            De kan ha blivit vittnen till att pappan dödats eller förts bort
            eller att mamman våldtagits. Tillståndet riskerar att försämras
            kraftigt om barnen avvisas tillbaka till hemlandet. Migrationsverket
            har förbättrat sitt arbete för att säkra barnens bästa, men mycket
            återstår att göra. Miljöpartiet vill att barns asylskäl ska prövas
            och tas hänsyn till i större utsträckning, att barnkonsekvensanalyser
            alltid ska göras där ett barn berörs samt att barnhandläggarnas
            roll ska tydliggöras. Barnens egna skäl ska alltid tas på allvar
            och prövas för sig och inte per automatik ingå i någon av föräldrarnas
            ärende.
          </p>
          <head xml:id="i-XDuTmgcPzD6zYBuVrL1kqE" type="h3">
            5.1.4 Åldersbedömning och dialektanalys
          </head>
          <p xml:id="i-AGam6vgcQB3D5Drr3agYMe">
            Migrationsverkets åldersbedömningar och dialektanalyser är ofta
            avgörande för om asylbeslutet blir positivt eller negativt, men
            ses inte som myndighetsutövning och går ej att överklaga. Miljöpartiet
            vill åtgärda denna rättssäkerhetsbrist genom att införa en överklagansmöjlighet
            i påstådd/bedömd ålder och språkidentitet.
          </p>
          <head xml:id="i-DhWb9qrmm84UK4fYD74kUg" type="h3">
            5.1.5 Begreppen väpnad konflikt och svåra inre motsättningar
          </head>
          <p xml:id="i-M1ERHtjgGnKukVn6ytvmEN">
            Miljöpartiet vill tydliggöra begreppet väpnad konflikt i utlänningslagen
            så att den som flyr undan krig kan få skydd i Sverige. Dessutom
            vill Miljöpartiet tydliggöra begreppet svåra inre motsättningar
            i hemlandet i syfte att göra det mindre restriktivt och lättare
            att tillämpa.
          </p>
          <head xml:id="i-Avunz5CQVJphKDyAzZKhXi" type="h3">
            5.1.6 Skydda hbt-flyktingar
          </head>
          <p xml:id="i-7Tp1vGED1S867xXtyrGVpx">
            Det är oacceptabelt att människor utvisas till länder där de
            riskerar förföljelse på grund av sexuell läggning och att det
            av svenska myndigheter och domstolar anses rimligt att personen
            ska hålla sin sexuella läggning hemlig för att undvika förföljelse
            i hemlandet. Miljöpartiet vill granska hur bestämmelserna om skydd
            mot förföljelse på grund av kön och sexuell läggning har tillämpats,
            för att ett reellt skydd ska finnas.
          </p>
          <head xml:id="i-PdAwdsUqxoZVZG4DbNn1A7" type="h3">
            5.1.7 Situationen för papperslösa
          </head>
          <p xml:id="i-AvBx3x7SEU7xCAHv9FEd2L">
            Tusentals människor befinner sig i Sverige utan tillstånd. Ofta
            handlar det om personer som är rädda för att återvända till hemlandet.
            Den svenska utlänningslagen har brister, och bestämmelsen synnerligen
            ömmande omständigheter har till exempel kommit att tolkas mer
            restriktivt än vad lagstiftaren avsåg.
          </p>
          <p xml:id="i-Jkpm2LXBhgnMNRoD443xjn">
            Det är en utsatt och marginaliserad situation att leva utan papper
            i Sverige, med få möjligheter till bra arbetsvillkor och utan
            rätt till hälso- och sjukvård på samma villkor som andra.
          </p>
          <p xml:id="i-V6DpMsio6xrNXkDviNXG1b">
            Som ett led i förbättrandet av papperslösas situation och för
            uppfyllandet av svenska folkrättsliga åtaganden har Miljöpartiet
            kommit överens med regeringen om att gömda barn ska ha rätt att
            gå i skola och att alla papperslösa ska ges rätt till subventionerad
            vård på samma villkor som asylsökande. Miljöpartiets mål är att
            vård på sikt ska ges alla efter behov och på helt lika villkor.
          </p>
          <p xml:id="i-ArHkBpQ9mh8PsZR8cGnUp7">
            Många av dem som har fått avslagsbeslut på sina ansökningar har
            valt att hellre leva gömda i Sverige än att leva gömda i sina
            hemländer. Miljöpartiet anser att en regularisering av papperslösa
            i Sverige bör genomföras. Ingen människa är illegal.
          </p>
          <head xml:id="i-2c9ZHm4u28p4qGxJtYRSrk" type="h2">
            5.2 Ansöka om uppehållstillstånd
          </head>
          <p xml:id="i-483oREbxFFgk9hF7DNg3UQ">
            Huvudregeln i Sverige är att uppehållstillstånd ska sökas innan
            inresa i Sverige. Det är naturligtvis en rimlig utgångspunkt,
            men ställer till med problem i många fall. Regeln skulle därför
            behöva ses över för att underlätta både för de enskilda och för
            myndigheterna.
          </p>
          <head xml:id="i-X5Ww2GbEnKUMCRAJvz46N8" type="h3">
            5.2.1 Ansöka om uppehållstillstånd från Sverige
          </head>
          <p xml:id="i-5H2xEEdPUHzFzyGHJdNszx">
            Under föregående mandatperiod ändrade regeringen utlänningslagen
            i syfte att göra det möjligt att söka uppehållstillstånd i Sverige
            istället för från hemlandet för dem som har barn med en svensk
            medborgare. Det har dock visat sig att tillämpningen inte är helt
            enkel och att alla som skulle ha omfattats inte har kommit att
            omfattas av lagändringen. Miljöpartiet har under många år motionerat
            om att det inte är rimligt att människor ska tvingas åka tillbaka
            till hemlandet för att där ansöka om uppehållstillstånd, då det
            framstår som sannolikt att personen i fråga kommer att få uppehållstillstånd
            på grund av anknytning. Detta oavsett om sökanden har barn eller
            inte och vilken nationalitet barnet i så fall har. I synnerhet
            är det orimligt i de fall det handlar om asylsökande som fått
            avslag, men som under tiden i Sverige träffat en partner eller
            fått barn med någon som bor här i landet. I dag lever hela svenska
            familjer gömda (även personer med uppehållstillstånd) eftersom
            den ena parten inte vågar eller kan åka till hemlandet för att
            ansöka om uppehållstillstånd där. Vi anser att den som har barn
            i Sverige, väntar barn i Sverige eller är gift, sambo eller registrerad
            partner här ska ha möjlighet att ansöka om uppehållstillstånd
            i Sverige.
          </p>
          <head xml:id="i-BTvQdfquBd33jCVws9DrFL" type="h3">
            5.2.2 Ansöka om arbetstillstånd från Sverige
          </head>
          <p xml:id="i-AdnQQUJKYdhQxfGhRSdEBT">
            På liknande sätt är det rimligt att de som har löfte om arbete
            i landet och redan befinner sig här ska kunna ansöka om arbetstillstånd
            i Sverige, på samma sätt som de som fått besöksvisum för att träffa
            en arbetsgivare i Sverige. Det kan handla om någon som befunnit
            sig här på besök och hittat ett jobb även om det inte var huvudsyftet
            med besöket. Det kan också handla om personer som tidigare varit
            asylsökande och fått avslag. I dessa fall handlar det många gånger
            om personer som varit här i många år, som talar svenska och är
            etablerade i samhället. Förutom att det kan innebära en tragedi
            för den enskilde är det också slöseri med samhällets resurser
            att först bekosta en många gånger dyr hemresa och administrationskostnader
            på ambassaden och sedan förlora skatteintäkter, såväl som kompetent
            arbetskraft. Även i detta fall torde det inte vara omöjligt att
            hitta en modell i lagstiftningen som gör det möjligt att man i
            de fall det framstår som sannolikt att tillståndet skulle beviljas
            om det söktes från hemlandet ska få söka från Sverige.
          </p>
          <head xml:id="i-DvYfa5hj5Sjf8iA9vMmnut" type="h3">
            5.2.3 Utländska studenter
          </head>
          <p xml:id="i-LZJJkcvNfdtoN1bok6zcxz">
            En annan grupp som drabbas av regeln om att uppehållstillstånd
            ska sökas innan inresa i landet är utländska studenter som ibland
            får sina intagningsbesked sent under sommaren, vilket leder till
            att Migrationsverket mitt i semestern plötsligt översvämmas av
            ansökningar om uppehållstillstånd för studier. I dessa fall bör
            det vara möjligt att införa ett studentvisum så att studenterna
            kan komma hit och ordna bostad och, i de fall uppehållstillståndet
            dröjer, påbörja studierna i rätt tid.
          </p>
          <p xml:id="i-PyU3qf2ZyNwRnhSawaAn4o">
            Ett viktigt argument för att ändra regelverket är att ansökningar
            inifrån Sverige handläggs minst en månad fortare eftersom överföringen
            av ärendet från utlands­myndigheten till Migrationsverket elimineras
            och ärendehanteringen blir effektivare.
          </p>
          <head xml:id="i-5vP7FXEJQ6n27XsiFgiFn1" type="h3">
            5.2.4 Invänta uppehållstillstånd i Sverige
          </head>
          <p xml:id="i-3rWJZemnvkym2pvnp3gsEd">
            Många av dem som kan resa hem för att söka från hemlandet har
            stött på många praktiska problem och har dessutom fått vänta på
            sina uppehållstillstånd under orimligt lång tid. Detta har lett
            till problem både för den enskilde och för arbetsgivaren, och
            även för många sambor eller gifta par. Barn har tvingats vara
            utan sina föräldrar under långa perioder. Även personer som aldrig
            tidigare bott här, men träffat en partner och därför flyttar hit
            får vänta oförsvarligt långa tider. Det bör därför införas en
            möjlighet att invänta uppehållstillståndet i Sverige i de fall
            det är uppenbart att uppehållstillstånd kommer att ges.
          </p>
          <head xml:id="i-DTfBHKUwR7E567a3NCcLPp" type="h2">
            5.3 Anhöriginvandring
          </head>
          <p xml:id="i-TtefefZWDJy6Q9VPguGDur">
            Att kunna återförenas med sin familj är en mänsklig rättighet.
            Många som invandrar till Sverige är anhöriga till människor som
            bor i Sverige. Anhöriginvandring kan handla om makar och barn
            som kommer hit eller om nyetablerade kontakter, så kallad kärleksinvandring.
          </p>
          <head xml:id="i-SADqPidhmNzJLbftMAihX" type="h3">
            5.3.1 Utökad anhöriginvandring
          </head>
          <p xml:id="i-HsWM1TGKpQRSdUU25Cb6sm">
            Idag finns ingen möjlighet för människor som har fyllt 18 år
            att återförenas med sina föräldrar i Sverige. Dessutom har den
            tidigare bestämmelsen om sista länken tagits bort, som innebar
            att en person kunde komma till släktingar i Sverige om personen
            inte hade några släktingar kvar i hemlandet. Miljöpartiet anser
            att möjligheten till anhöriginvandring ska utökas så att personer
            kan återförenas med åldrande föräldrar.
          </p>
          <head xml:id="i-UeCx8pVuKTpsXVrraxCCLC" type="h3">
            5.3.2 Avskaffa försörjningskravet
          </head>
          <p xml:id="i-Usn2gBKNyHLBasvAGntmLR">
            Möjligheten till familjeåterförening har i många fall försvårats
            och försenats på grund av det försörjningskrav vid anhöriginvandring
            som regeringen införde förra mandatperioden. Försörjningskravet,
            som innebär att en person måste ha viss garanterad inkomst och
            bostad innan personen kan ansöka om familjeåterförening, riskerar
            att bli kontraproduktivt då en viktig förutsättning för att komma
            in i samhället, lära sig ett nytt språk och skaffa sig egen försörjning
            är att veta huruvida ens familj mår bra eller inte. Miljöpartiet
            anser att försörjningskravet vid anhöriginvandring bör avskaffas.
          </p>
          <head xml:id="i-QxKdsHghzgNRicJAxV9SVf" type="h3">
            5.3.3 Passhandlingar och styrkt identitet
          </head>
          <p xml:id="i-Vj3o5nXNyXobioBqMB31YL">
            För personer från exempelvis Somalia har anhöriginvandring i
            princip varit omöjlig under flera år. En dom från Migrationsöverdomstolen
            fastslog att sökande personer behövde styrka sin identitet genom
            identifikationshandlingar, vilket inte blev möjligt då Sverige
            inte godkänner somaliska ID-handlingar. Nu har denna situation
            återigen förändrats till det bättre och det är nu möjligt för
            föräldrar och barn att styrka identitet via dna och därigenom
            återförenas i Sverige. Situationen är dock inte löst för alla.
            Familjer med adoptivbarn och gifta par utan barn kan fortfarande
            inte återförenas. En lagändring måste till för att säkra rätten
            till familjeåterförening för de personer som kommer från länder
            där godtagbara identitetshandlingar inte kan fås. Lösningar måste
            också hittas för adopterade barn och gifta makar utan barn.
          </p>
          <p xml:id="i-Qh1MW5eaUur6iTuXhxtmGH">
            Miljöpartiet vill vidare att familjemedlemmar till den som beviljats
            uppehållstillstånd för studier ska kunna beviljas arbetstillstånd.
          </p>
          <head xml:id="i-PhRyj1ohEi9bFHDfSRqwyd" type="h3">
            5.3.4 Avskaffa tvåårsregeln för kärleksinvandring
          </head>
          <p xml:id="i-9vgdGnk6cP14Lv3szTr7D4">
            Det finns en särskild utsatthet som drabbar främst våldsutsatta
            kvinnor med tidsbegränsade uppehållstillstånd, i dagligt tal kallat
            fruimport, men som också gäller män och kvinnor i både samkönade
            och olikkönade relationer. Utsattheten förstärks av att uppehållstillståndet
            i praktiken är villkorat till relationen. Lämnar hen sin relation
            inom två respektive för EU-medborgare fem år, oavsett orsak, blir
            konsekvensen utvisning. Regeln kan användas som ett hot inom relationen,
            och konsekvensen kan bli att tvingas välja mellan att stå ut i
            en destruktiv relation och att bli utvisad. Landshövding Eva Eriksson,
            som har utrett frågan om fruimport, konstaterar att tvåårsregeln
            låser in kvinnorna och barnen i en misshandelssituation och att
            politiken bör agera för att tvåårsregeln på sikt ska försvinna.
            2
          </p>
          <p xml:id="i-FLjt7sXZKUid1tiWokrwCG">
            Migrationsverket har påpekat att reglerna inte medger att kvinnor
            och män som utsatts för allvarliga övergrepp får stanna. Vi vill
            avskaffa två- respektive femårsregeln och istället ge permanent
            uppehållstillstånd.
          </p>
          <head xml:id="i-8yMrgaYvwd59k6ykjhgrxr" type="h2">
            5.4 Attrahera och ta vara på kompetens
          </head>
          <head xml:id="i-KPALDS8TMUYWoq47SJUSzN" type="h3">
            5.4.1 Utveckla arbetskraftsinvandringsreformen
          </head>
          <p xml:id="i-FdCqqPAchEUdfkPmJgYSx7">
            Miljöpartiet vill att det ska vara lätt att komma till Sverige
            för att arbeta, studera och forska. Det skapar möjligheter för
            enskilda att förverkliga sina drömmar och ger nödvändiga förutsättningar
            för att utveckla Sverige som välfärds- och kunskapsnation. Liksom
            många andra länder kommer Sverige att behöva hantera utmaningarna
            som följer med en krympande andel av befolkningen i arbetsför
            ålder. Det är därför viktigt att vi i Sverige attraherar kompetens
            från utlandet. Miljöpartiet och regeringen kom 2008 överens om
            en reform av reglerna för arbetskraftsinvandring. Detta resulterade
            i att Sverige i dag har ett av världens mest öppna system för
            arbetskraftsinvandring. Miljöpartiet vill värna och utvidga denna
            öppenhet. Tyvärr förekommer överträdelser av reglerna för arbetskraftsinvandring.
            Miljöpartiet vill motarbeta detta genom efterhandskontroller,
            samkörning av myndighetsregister, skadeståndsmöjligheter för arbetstagare
            som utnyttjats, svartlistning av oseriösa arbetsgivare med mera.
            Miljöpartiet vill också göra det lättare för asylsökande som fått
            avslag att kunna ansöka om arbetstillstånd utan att lämna landet.
          </p>
          <head xml:id="i-MLWApHhJ4mTY8mvDtBeeEM" type="h3">
            5.4.2 Internationella studenter
          </head>
          <p xml:id="i-JUwCdUKgRNsEmseoPYjF6B">
            Miljöpartiet vill slopa de studieavgifter som regeringen har
            infört för internationella studenter. Avgifterna utgör ett hinder
            för människor att ta sig till Sverige och gör dessutom att värdefullt
            kompetensutbyte går förlorat både för Sverige och för studenternas
            hemländer. Miljöpartiet anser att studenter som har stannat minst
            två terminer i Sverige ska kunna stanna sex månader efter avslutade
            studier för att kunna hitta ett förvärvsarbete här.
          </p>
          <head xml:id="i-WiQhszfjiZ7ZySJsfqNAdN" type="h3">
            5.4.3 Ratificera migrantarbetarkonventionen
          </head>
          <p xml:id="i-3rjWDN9gHSp9s768MqPTs6">
            Sverige var ett av de länder som var med och utarbetade den internationella
            FN-konvention för skydd av migrantarbetares och deras familjers
            rättigheter som antogs med stor majoritet av FN:s generalförsamling
            den 18 december 1990. Konventionen är tänkt att reglera grundläggande
            rättigheter för alla som arbetar i ett annat land än det egna,
            oavsett om de har giltiga dokument eller inte. Konventionen trädde
            i kraft den 1 juli 2003. Sverige har dock ännu inte ratificerat
            konventionen. De 43 länder som skrivit under konventionen har
            det gemensamt att de i de allra flesta fall är utvecklingsländer,
            i från vilka migranterna kommer. Miljöpartiet anser att Sverige
            bör ratificera migrantarbetarkonventionen för att tillvarata migrantarbetares
            och deras familjers intressen och motverka exploatering av dessa.
          </p>
          <head xml:id="i-SSFVSJyPEsUbos13ArRGCs" type="h2">
            5.5 Cirkulär migration
          </head>
          <p xml:id="i-XQrfCFnTmuptSJd1WcDE6v">
            Dagens regelverk är byggt utifrån en föreställning att migration
            endast handlar om att en individ helt enkelt förflyttar sig från
            land A till land B. Verkligheten ser i dag annorlunda ut. Människor
            är mer rörliga och flyttar kanske vidare till land C eller fram
            och tillbaka mellan land A och B. Miljöpartiet vill anpassa dagens
            regelverk efter dessa nya mönster. Permanenta uppehållstillstånd
            bör därför inte återkallas automatiskt när en människa flyttar
            från Sverige, utan bör kunna gälla i åtminstone ytterligare fem
            år. De fyra år (inom en period om max fem år) som en person måste
            ha varit i Sverige för att kvalificera sig för ett permanent uppehållstillstånd
            bör kunna uppfyllas under en period om åtta år i stället.
          </p>
          <p xml:id="i-99nkbXE4wTtPeVEQqCLjfH">
            Miljöpartiet vill också att svenska utlandsmyndigheter på ett
            mer systematiskt sätt skapar kontaktytor mot den utvidgade svenska
            diasporan (svenska och utländska medborgare som har anknytning
            till Sverige).
          </p>
          <head xml:id="i-XHTMMzYdJVMwZ1mhEpiaNs" type="h2">
            5.6 Migrationspolitiken i EU
          </head>
          <p xml:id="i-BPU53VU9gsxnx5pfTRN4C2">
            Samtidigt som gränskontrollerna mellan EU:s länder har försvunnit
            har murarna mot omvärlden byggts allt högre. EU:s migrationspolitik
            syftar tyvärr i hög utsträckning till att hålla människor utanför
            EU. Även om högutbildad arbetskraft från länder utanför EU i större
            utsträckning än tidigare uppmuntras byggs murarna allt högre för
            så kallade irreguljära migranter. Människor som söker sig till
            EU för att fly undan förföljelse eller fattigdom har idag få möjligheter
            att lagligt kunna ta sig till EU, trots att rätten att söka asyl
            är en mänsklig rättighet.
          </p>
          <p xml:id="i-QsLovZJneb22jcznV4czLV">
            Miljöpartiet ser positivt på en harmonisering av migrationspolitiken,
            förutsatt att det inte förhindrar medlemsstater från att agera
            mer generöst i förhållande till den enskilda migranten. Fler medlemsstater
            behöver ta ett större ansvar för asylsökande, och mottagandet
            måste förbättras i många länder.
          </p>
          <p xml:id="i-5qEYTXbRA8P6i3r9Fp9hBD">
            Fler lagliga vägar till EU behövs. Att det idag för många människor
            inte finns några lagliga sätt att ta sig till EU leder till att
            fler människor väljer allt farligare rutter. Tusentals människor
            dör årligen på Medelhavet. Denna utveckling måste vändas. EU:s
            gränskontrollbyrå Frontex ska inte användas för att förhindra
            människor från att ta sig till EU. Uppdraget som byrån har måste
            ändras fundamentalt så att Frontex omvandlas till en livräddande
            och stödjande myndighet. Transportörsansvaret, som innebär att
            transportföretagen kan drabbas av sanktioner ifall de har med
            sig en resenär som inte har rätt inresedokument, bör avskaffas.
            Det bör vara möjligt att kunna söka asyl via EU-beskickningar
            utomlands och kunna ansöka om asylvisum.
          </p>
          <p xml:id="i-PZyrEqYUHFqFr5TNYuY3ie">
            Dublinförordningen bör avskaffas och människor ges möjlighet
            att söka asyl i det tilltänkta destinationslandet. Om Dublinförordningen
            inte kan avskaffas bör Sverige använda sig av undantagsbestämmelserna
            i förordningen och inte skicka tillbaka ensamkommande barn till
            Malta och Italien på grund av dessa länders nuvarande undermåliga
            mottagande.
          </p>
          <head xml:id="i-46Y1LTYiaMp1WTmry2ThNX" type="h1">
            6 En bra start
          </head>
          <p xml:id="i-7qYoS39xqUrkcTt5Ru1ghb">
            Behoven och förutsättningarna för människor som kommer hit ser
            mycket olika ut. Några är på flykt undan förföljelse med hemska
            upplevelser i bagaget. Några kommer hit för att arbeta eller plugga.
            Några kommer hit som anhöriga. Några är välutbildade, andra är
            lågutbildade. Oavsett bakgrund är det viktigt att de får en bra
            start där det svenska samhället tillgodoser deras individuella
            behov och tar till vara deras unika potential. Miljöpartiet vill
            därför stärka insatserna för nyanlända 3 .
          </p>
          <head xml:id="i-pCT59go2xofENbdYBQama" type="h2">
            6.1 Flyktingmottagande
          </head>
          <head xml:id="i-25thXJEa2WY2sefWtzwE1Y" type="h3">
            6.1.1 Hela Sveriges ansvar
          </head>
          <p xml:id="i-7ZnyPVd12HDp8RcizEk7tM">
            De svenska kommunerna ska ha ett ansvar för att bedriva en sammanhållen
            verksamhet för introduktion av nyanlända flyktingar i kommunen.
            I dag råder en alltför ojämn kvalitet i flyktingmottagandet. Många
            kommuner säger nej till flyktingmottagande och tar inte sitt ansvar
            för att hjälpa människor som flytt i enlighet med internationella
            konventioner som Sverige skrivit under. Migrationsverket publicerar
            årligen en så kallad svart lista med de kommuner som säger nej
            till att ta emot flyktingar.
          </p>
          <p xml:id="i-HAc6RCP7145TfQ5ET9VmsM">
            Särskilt oroväckande är det att kommuner nekar mottagande av
            ensamkommande barn, en grupp av asylsökande som är särskilt utsatt.
            Stor platsbrist råder i landet på grund av detta, och ofta tvingas
            de ensamkommande ungdomarna vänta i tillfälliga transitboenden
            under långa perioder innan de får ett värdigt mottagande. Miljöpartiet
            anser att kommuner inte ska kunna neka att ta emot ensamkommande
            barn och att detta bör införas i lag.
          </p>
          <p xml:id="i-NDVs9Xbq3dAJfqXM4jLirQ">
            Många små kommuner kan känna en oro över att kunna hantera sfi,
            administration och annan verksamhet som berör nyanlända. För att
            underlätta för kommunerna bör länsstyrelserna/regionerna ges ett
            större samordningsansvar regionalt.
          </p>
          <head xml:id="i-MbQSuQ3K4bXAwdyz7zXmEk" type="h3">
            6.1.2 Höjning av ersättning
          </head>
          <p xml:id="i-Bb2VsW1C1Zwq69S2j9eucZ">
            Dagersättningen till asylsökande har inte höjts sedan 1994 och
            är skamligt låg. För många asylsökande är det omöjligt att klara
            sig på den låga ersättningen. Det är ovärdigt att Sverige har
            en så låg dagersättning för asylsökande och det bör därför tillsättas
            en utredning som ser över nivån på ersättningen.
          </p>
          <p xml:id="i-9NgDgyUB4JebK1WC1hqprq">
            Asylsökande kan antingen välja att bo på Migrationsverkets anläggningsboenden
            (ABO) eller välja att hitta ett eget boende (EBO). Om de väljer
            eget boende istället för anläggningsboenden får de ingen hyresersättning,
            vilket har funnits tidigare. Därför befinner de sig i en mer ekonomiskt
            utsatt position än de som väljer ABO och får hela hyran betald
            av Migrationsverket. Miljöpartiet värnar asylsökandes möjlighet
            att välja eget boende och är kritiskt till alla förslag som syftar
            till att begränsa denna rätt och införa någon form av kommunarrest
            för asylsökande. Vi ser dock problem med den ekonomiskt utsatta
            situation de som väljer EBO befinner sig i, vilket ofta leder
            till trångboddhet. Miljöpartiet anser därför att de som väljer
            eget boende ska få en hyresersättning som motsvarar kostnaden
            för vad det kostar att bo på Migrationsverkets anläggningsboenden.
            På så sätt blir systemet mer rättvist, och fattigdom och trångboddhet
            kan minska.
          </p>
          <head xml:id="i-RV4CPgjGJyuDzowYft7mLu" type="h3">
            6.1.3 Förbättrad introduktion
          </head>
          <p xml:id="i-N3Bx5KKNMqDFT4EZEAgVyX">
            Den kommunala introduktionsverksamheten ska i samarbete med berörda
            myndigheter kartlägga den enskilda individens förutsättningar
            och stimulera till såväl enskilt ansvarstagande och självförsörjning
            som till att stärka den enskildes rättigheter i det svenska samhället.
            Möjligheterna för kvinnor och barn att delta måste förbättras.
            Kompetensutveckling och utbildningsprogram ska erbjudas som motsvarar
            de individuella förutsättningar. Här ska konkurrens mellan privata
            och kommunala alternativ uppmuntras.
          </p>
          <p xml:id="i-AZ76wcuP4MHdTKpPDTqGmA">
            Kontakterna mellan myndigheter, kommun, landsting med flera måste
            ske mer systematiskt och i ett tidigare skede. Migrationsverket
            ska exempelvis informera kommuner om nyanlända barn i förskole-
            eller skolålder. Kommunerna måste då så snart som möjligt kontakta
            familjerna för att erbjuda dem plats. Denna kontakt ska tas på
            det språk som familjen kan bäst.
          </p>
          <p xml:id="i-NFqbk15hNHrBRV2NDVv4vN">
            En individuell bedömning ska göras för att avgöra om nyanlända
            ska placeras i särskilda förberedelseklasser eller vanlig klass.
            Tiden i förberedelseklass bör begränsas och innehålla vissa ämnen
            med deltagande i vanliga klasser.
          </p>
          <p xml:id="i-T81K5FLia93ioeA9DMmTNr">
            Förslagen under kapitel 5 tillsammans med förslagen under 6.1.1,
            6.1.2 och 6.1.3 utgör vår politik för en mer human och öppen asyl-
            och flyktingpolitik.
          </p>
          <p xml:id="i-PAhfYQwondst4UQkBup5TW">
            Riksdagen tillkännager för regeringen som sin mening vad som
            anförs i motionen om en mer human och öppen asyl- och migrationspolitik.
          </p>
          <head xml:id="i-QTWAY6o3xsA6rwjckW1c9x" type="h3">
            6.1.4 Validering
          </head>
          <p xml:id="i-8kve1Lv8YxDw8txbbCfNY5">
            Miljöpartiet anser att det är ett stort problem ur såväl individ-
            som samhällsperspektiv att personer inte får möjlighet att arbeta
            med det de är utbildade till. Miljöpartiet vill stärka arbetet
            med validering av utländsk utbildning och arbetslivserfarenhet.
            Där kompletteringsutbildningar behövs är det viktigt att de medel
            som anslås motsvarar efterfrågan hos personer med utländsk utbildning.
            Dessutom bör möjligheterna till yrkespraktisk validering utvecklas.
          </p>
          <p xml:id="i-HUyiVP2V5smrX3qcKWV8ph">
            Riksdagen tillkännager för regeringen som sin mening vad som
            anförs i motionen om att stärka arbetet med validering av utländsk
            utbildning och arbetslivserfarenhet.
          </p>
          <head xml:id="i-Q8QpYDn1QUUSQbhVdRqYr5" type="h2">
            6.2 Åtgärda bristerna i etableringsreformen
          </head>
          <p xml:id="i-8QofTmPvEakMveNSU3VJTk">
            Enligt Statskontorets utvärdering av etableringsreformen finns
            stora brister i systemet. 4 Många nyanlända får inte en etableringsplan
            i tid. Aktiviteterna i etableringsplanen är inte tillräckligt
            anpassade till de nyanländas förutsättningar och behov. Nyanlända
            får inte heller den försörjning de behöver i inledningsskedet
            av etableringsprocessen.
          </p>
          <p xml:id="i-F19wNZURqhLmFX3RcmyfSa">
            Miljöpartiet vill pröva möjligheten att släppa in andra aktörer
            med specialiserad kunskap, till exempel genom att låta kommuner,
            näringsliv eller den ideella sektorn hjälpa till med matchning,
            kompletteringsutbildningar med mera. Fackförbunden med sin specifika
            kompetens inom sina respektive yrkesområden skulle kunna ha en
            roll som branschspecifika arbetsförmedlare och jobbcoacher och
            förmedla professionella nätverk.
          </p>
          <p xml:id="i-331eR3NTRydnodfiq1A2Bd">
            Riksdagen tillkännager för regeringen som sin mening vad som
            anförs i motionen om att åtgärda bristerna i etableringsreformen.
          </p>
          <head xml:id="i-AecampHcukh1rojE2Rh546" type="h2">
            6.3 Stöd till krigsskadade
          </head>
          <p xml:id="i-Wz4cCTz5JVs45ksV6iuPaW">
            Många som kommer till Sverige som asylsökande och genom anhöriginvandring
            lider till exempel av posttraumatiskt stressyndrom (PTSD) på grund
            av tortyr- och krigsskador. För att kunna hantera detta och komma
            vidare in i samhället behövs behandling. Det behövs ökat stöd
            till de kliniker runt om i landet som ger tortyrskadebehandling
            och hjälper krigsskadade. I dagsläget finns inte tillräckligt
            med resurser för att kunna erbjuda en fullgod behandling. Tortyrskadeutredningar
            ska konsekvent erbjudas om det efterfrågas av den asylsökande
            eller på handläggares begäran.
          </p>
          <p xml:id="i-7qsHAQ6dw5WQnULDbyUFuw">
            Riksdagen tillkännager för regeringen som sin mening vad som
            anförs i motionen om stöd till kliniker som erbjuder behandling
            för krigsskadade.
          </p>
          <head xml:id="i-9rKFoNP49hofw3t3Rkwzxb" type="h1">
            7 Sysselsättning och företagsklimat
          </head>
          <p xml:id="i-PxJvf4LQhwzffd3wirZh8k">
            En viktig anledning till att integrationspolitiken i Sverige
            inte fungerar som den ska är att den fokuserar på just integration,
            det vill säga insatser som utgår ifrån en mycket onyanserad problembild
            och som riktar sig mot en inbillat homogen målgrupp. Men verkligheten
            är mycket mer komplex. Vissa i målgruppen har kommit in i samhället
            och har bra utbildning men känner att det finns många hinder i
            samhället som har med deras icke-svenskhet att göra. Andra har
            låg eller ingen utbildning alls. Sammantaget skapar dessa utmaningar
            problem med arbetslöshet och bristande egen försörjning som följd.
            I förlängningen riskerar individen att hamna utanför alla system.
            Denna utveckling har inget med etnicitet att göra men eftersom
            andelen arbetslösa är högre bland utlandsfödda ses det som ett
            integrationsproblem. Miljöpartiet för i denna partimotion fram
            vissa förslag som är riktade mot nyanlända specifikt, men de viktigaste
            insatserna handlar om en bättre politik för alla oavsett ursprung.
            Detta gäller framför allt insatser för en inkluderande arbetsmarknad
            och ett öppet företagsklimat.
          </p>
          <head xml:id="i-WuiEHEroCDNLCnwSfsXTGH" type="h2">
            7.1 Företagande
          </head>
          <p xml:id="i-8L4SuVVrEFkx5CNGAWu2Wt">
            Miljöpartiet vill sänka trösklarna för människor att pröva sina
            företagsidéer och förverkliga sina drömmar. Många människor som
            kommer från andra länder till Sverige har tidigare erfarenhet
            av att driva mindre företag. De skulle ganska enkelt kunna starta
            upp liknande företag i Sverige, men hindras ofta av brist på kapital
            och svårigheter att få lån. Miljöpartiet föreslår därför en satsning
            på mikrokrediter för företag som startas av nyanlända svenskar.
            Detta bör kombineras med regionala företagsinkubatorer där företagarna
            kan få mentorstöd samt utbildning av personal med adekvat erfarenhet
            och kulturkompetens.
          </p>
          <p xml:id="i-UZfu4owgn4MXSDurC9Xo2P">
            Miljöpartiet föreslår en kraftig, permanent sänkning av arbetsgivaravgiften
            samtidigt som egenföretagare får motsvarande nedsättning av egenavgiften.
            Reformen gynnar alla företag, men har en profil som särskilt underlättar
            för de mindre företagen. Detta stimulerar nyföretagande och minskar
            dessutom bördan för de minsta företagen som redan idag har svårt
            att få ekonomin att gå ihop.
          </p>
          <p xml:id="i-CNEfMFycjJAVun9wPDsDYR">
            Regeringen har misslyckats med att minska den tunga byråkratin
            som drabbar Sveriges många företag. Misslyckandet står skattebetalarna
            dyrt och kostar både jobb och utvecklingspotential för Sverige.
            Enklare och tydligare regler är inte minst viktigt för att underlätta
            företagande för utrikes födda. Miljöpartiet vill att Regelrådet
            permanentas, att ett regelkravsregister inrättas och att regelförenklingsarbetet
            sprids till kommuner och landsting.
          </p>
          <p xml:id="i-3bTJm1hfGzb7tAWLCJFwNZ">
            Vi föreslår att sjuklöneansvaret avskaffas helt för företag med
            tio anställda eller färre. Detta skulle öka deras möjligheter
            att utvecklas och nyanställa. Sjuklöneansvaret är också ett byråkratiskt
            och krångligt system för den enskilda företagaren.
          </p>
          <p xml:id="i-XJ7XjmwVmpK63zJC4BzJbs">
            Vi hänvisar till Miljöpartiets budgetmotion för år 2013 för vidare
            beskrivning av vår företagarpolitik.
          </p>
          <head xml:id="i-UEy2MMcefdf1xUiH2DKv55" type="h2">
            7.2 Sysselsättning för unga
          </head>
          <p xml:id="i-YAPWJedxZPyr2zr4LXiY8c">
            Miljöpartiet vill slopa arbetsgivaravgiften helt i ett år för
            den som anställer en ung arbetslös. Det är betydligt mer träffsäkert
            än regeringens kritiserade, ineffektiva och kostsamma halvering
            av arbetsgivaravgiften för alla unga, vilken subventionerar arbetstillfällen
            som skulle ha tillkommit ändå. Detta styrks av bland annat IFAU
            (Institutet för arbetsmarknads- och utbildningspolitisk utvärdering),
            Riksrevisionen och Finanspolitiska rådet.
          </p>
          <p xml:id="i-XoH2GHC1ti4QbCEWrYsKzw">
            Miljöpartiet föreslår en satsning på traineeplatser i näringslivet
            och välfärden. Genom en traineeplats ges unga möjligheten att
            skaffa sig den erfarenhet och kunskap som i slutändan leder fram
            till ett jobb. De arbetsgivare som öppnar för traineeprogram för
            unga kommer inte bara att få nya krafter i företaget utan även
            vara en del av lösningen på ett stort samhällsproblem. Reformen
            ger arbetsgivarna ett verktyg att klara av den stora generationsväxling
            som kommer att ske de närmaste åren. Med traineeplatser får de
            råd att låta en ung person gå bredvid den som är på väg att gå
            i pension och lära sig jobbet. Även det civila samhället som jobbar
            med socialt stöd måste få möjlighet att delta då kunnandet där
            på det området är av stort värde.
          </p>
          <p xml:id="i-54Cud94dweawwSA4WVF88G">
            Vi hänvisar till Miljöpartiets budgetmotion för år 2013 för vidare
            beskrivning av vår politik för sysselsättning för unga.
          </p>
          <head xml:id="i-CcATV8jam5ezXSdYwVtirV" type="h2">
            7.3 Utbildning för arbete
          </head>
          <p xml:id="i-MtGBd25SZKM4S8S3qNHkyF">
            Utbildning är nyckeln till att komma in på arbetsmarknaden. Utvecklingen
            på arbetsmarknaden har förändrat kraven på utbildning. Att ha
            klarat av gymnasiet är för de allra flesta ett grundkrav för att
            kunna få ett arbete. Miljöpartiet vill förbättra möjligheterna
            att läsa in gymnasiekompetens på folkhögskola eller inom den kommunala
            vuxenutbildningen. Detta kan ske genom ett ökat antal utbildningsplatser
            och studiemedel utan återbetalningskrav (under ett år) för vissa
            upp till 25 år. Stödet kan fördelas av Arbetsförmedlingen som
            ska bedöma vilka behov av särskilda insatser som finns för individen.
          </p>
          <p xml:id="i-2QFW3EyZATZJt7rGUWTNDk">
            Miljöpartiet vill genomföra en rad satsningar för att öka ungas
            kontakt med arbetsmarknaden. Vi vill ha en förbättrad och utbyggd
            studie- och yrkesvägledning i gymnasieskolan, att kommuner eller
            enskilda skolor ska kunna söka pengar för att bygga upp en struktur,
            underlätta för skolorna att samverka med näringslivet samt underlätta
            skapandet av nätverk, vilket ofta saknas hos arbetslösa unga.
          </p>
          <p xml:id="i-NVpbb56E7UQNc9WYVoxTho">
            Vi hänvisar till Miljöpartiets budgetmotion för år 2013 för vidare
            beskrivning av vår utbildningspolitik.
          </p>
          <head xml:id="i-ENaJYyPYnghnMKrSKe2gQP" type="h1">
            8 Fler språk är bättre
          </head>
          <p xml:id="i-DgEtcf8XtLTyAt1hiBBTBF">
            Sveriges multispråkliga befolkning är en guldgruva av ofta outnyttjade
            språkresurser. Språkkunskaper är av största vikt på en allt mer
            global arbetsmarknad och uppmuntras tidigt i utbildningsväsendet.
            Det är också värdefullt för individen att kunna röra sig obehindrat
            mellan olika språk och kulturella miljöer. Forskningen visar entydigt
            att barn kan lära sig flera språk samtidigt och dessutom att flerspråkiga
            barn har en mer utvecklad uppfattnings- och abstraktionsförmåga
            än enspråkiga barn 5 .
          </p>
          <p xml:id="i-N7rRCVi2NXX71ub1ChbiJY">
            Många ungdomar med utländsk bakgrund rör sig obehindrat mellan
            två eller flera språk och kulturmiljöer, men får sällan uppskattning
            för detta. De har snarare misstänkliggjorts för att de inte alltid
            talar svenska i skolan och på fritiden. Attityden gentemot flerspråkighet
            när det gäller andra språk än de västerländska behöver förändras.
            Människor med multispråklig kompetens ska uppmuntras att underhålla
            och utveckla språken. Därmed behövs också aktiva åtgärder från
            samhällets håll för att stödja individernas möjligheter att göra
            detta.
          </p>
          <head xml:id="i-3MBVtV45PXqCRusieHXawb" type="h2">
            8.1 Stärkt modersmålsundervisning
          </head>
          <p xml:id="i-RThSkUyy8VV22rbSGtD8zw">
            Barn har rätt till goda kunskaper såväl i svenska språket som
            i sitt modersmål, i de fall det inte är svenska. Goda kunskaper
            i modersmålet ger dessutom bättre förutsättningar för att lära
            sig fler språk och andra ämnen. Att skolan erbjuder en bra modersmålsundervisning
            är således både en fråga om att barn ska ha rätt till sin språkliga
            bakgrund och om att skapa goda förutsättningar för att alla elever
            ska utveckla goda kunskaper i svenska språket. Läsåret 2010/11
            var det 55 procent av de berättigade barnen i grundskolan som
            fick modersmålsundervisning. 6
          </p>
          <p xml:id="i-7zWQMRVXBDNonfopVxJW6k">
            Miljöpartiet anser att elever måste få undervisning både i modersmål
            och svenska som andraspråk. I flera skolor är det så att eleverna
            får antingen eller, vilket inte är effektivt. Språkforskningen
            visar att parallella processer är viktiga för att eleven ska utveckla
            både kunskapsinnehåll och språkbehärskning. 7
          </p>
          <p xml:id="i-4bV2TmaQ2sfKqza9hJnCx3">
            Miljöpartiet anser också att modersmålsundervisningen måste prioriteras
            och i större utsträckning erbjudas under ordinarie skoltid. Miljöpartiet
            anser att modersmålsundervisningen i möjligaste mån ska erbjudas
            inom den garanterade undervisningstiden utan att eleven missar
            andra ämnen, exempelvis inom elevens val.
          </p>
          <p xml:id="i-GBC6MtTusWq68sD24XhfSA">
            I grundskoleförordningen finns en begränsning som säger att elever
            har rätt till modersmålsundervisning i som mest sju år. Det är
            en begränsning som Miljöpartiet vill ta bort, vilket även Skolverket
            rekommenderat. Självklart ska elever som så önskar kunna fördjupa
            sina kunskaper i modersmålet även efter att ha studerat det i
            sju år.
          </p>
          <p xml:id="i-ASyg51Wuc8rh56CfmMZPhQ">
            Det är viktigt att satsa på modersmål redan i förskola och annan
            pedagogisk barnomsorg. Det är i förskoleåldern som språkutvecklingen
            är som mest intensiv. Barn som har goda kunskaper i sitt modersmål
            har bättre förutsättningar att lära sig ytterligare ett språk.
            På så vis gynnas även kunskapsutvecklingen i svenska språket av
            en satsning på modersmål.
          </p>
          <p xml:id="i-FhpE8BywzTqeed7CT4mMeW">
            Riksdagen tillkännager för regeringen som sin mening vad som
            anförs i motionen om stärkt modersmålsundervisning.
          </p>
          <head xml:id="i-JNM2kAXuTHqdUoc5aDxpmo" type="h3">
            8.1.1 Ämnesundervisning på modersmål
          </head>
          <p xml:id="i-9sxSnmX7CHivoHVTa7wgqz">
            Nyanlända elever ska ges samma möjligheter att hänga med i ämnesundervisningen
            som elever som redan kan svenska. Idag upplever elever med skolbakgrund
            från ett annat land att deras ämneskunskaper får ligga i träda
            under den tid de lär sig svenska. Det är betydligt effektivare
            att få fortsatt undervisning i framför allt matematik och engelska
            på ett språk som eleven redan behärskar. Ämnesundervisning på
            modersmål sker i mycket liten utsträckning i skolan idag.
          </p>
          <p xml:id="i-8RsCn4A2YRQyVUbvN7Hzta">
            Skolan behöver alltså satsa på parallella processer i möjligaste
            mån, med undervisning både i modersmål och svenska samtidigt med
            ämnesundervisning på modersmålet. Det är allra viktigast att elever
            som anlänt till Sverige under skoltiden får ta del av sådan undervisning.
          </p>
          <p xml:id="i-L5mGJGioBqj67xpTNgsy8y">
            Enligt skollagen (5 kap. 4 §) ska eleven få studiehandledning
            på modersmålet, om hen behöver det. Det är ett krav som behöver
            tillämpas mer och bättre av skolhuvudmännen. I dag är det många
            flerspråkiga elever som inte når kunskapsmålen i olika ämnen.
            För många av dessa skulle möjligheterna att nå målen öka väsentligt
            om de fick ämnesundervisning och studiehandledning på modersmålet
            till dess att eleven kan svenska tillräckligt bra för att få all
            undervisning på svenska.
          </p>
          <p xml:id="i-5TDg1Muuq7A5hK4SHnR5ru">
            Riksdagen tillkännager för regeringen som sin mening vad som
            anförs i motionen om ämnesundervisning på modersmål.
          </p>
          <head xml:id="i-7RK46MSaVJ7AzYPc9TpoKz" type="h3">
            8.1.2 Fler tillvalsspråk
          </head>
          <p xml:id="i-UN4divfjdVYpz4qMAR5Mt6">
            Skolorna bör erbjuda ett större utbud av språk som eleverna kan
            välja. Ofta erbjuds enbart de traditionella språken tyska, franska
            och spanska. I dagens internationaliserade värld är många andra
            språk minst lika relevanta. Stora språk som ryska och mandarin
            blir till exempel allt populärare.
          </p>
          <p xml:id="i-WRHkPmR71DKwwN1HV5pDhT">
            Miljöpartiet anser att skolorna i ökad utsträckning även bör
            erbjuda undervisning i språk som talas i det mångkulturella Sverige.
            Det kan vara betydligt mer relevant för en elev att lära sig kurdiska,
            finska eller arabiska än till exempel tyska. Förutsättningarna
            att bli riktigt duktig kan också vara betydligt bättre om man
            har skolkamrater och vänner att tala med som har språket som modersmål.
            Elever som inte har det aktuella språket som modersmål bör till
            exempel få möjlighet att ta del av undervisning i språk som redan
            erbjuds som modersmålsspråk.
          </p>
          <p xml:id="i-QFM5YL17XXWNMz4BQvNKu6">
            Grundskolor får enligt skollagen (9 kap. 5 §) erbjuda språk som
            det finns en rimlig chans att tro att eleverna kan fortsätta studera
            vid gymnasiet. På gymnasienivå får nya språk erbjudas och ska
            anordnas om antalet som önskar läsa språket uppgår till minst
            fem. Miljöpartiet anser att kommuner och andra huvudmän bör arbeta
            aktivt för att främja intresset bland elever för att läsa andra
            språk och informera om de möjligheter som finns. Grundskolor och
            gymnasieskolor bör samarbeta för att erbjuda fler språk som är
            levande och talas i Sverige.
          </p>
          <p xml:id="i-Ab9VQ59tmy7gJVrvyuXPvK">
            Riksdagen tillkännager för regeringen som sin mening vad som
            anförs i motionen om åtgärder för att fler elever ska få möjlighet
            att studera språk som talas i det mångkulturella Sverige.
          </p>
          <head xml:id="i-QNBu5w6BFDVwbt3vV44dsM" type="h3">
            8.1.3 Modersmål ska vara meriterande i ansökan till högskolan
          </head>
          <p xml:id="i-PoaSMQYv6iwd22cpSxEGWq">
            Idag väger vissa ämnen tyngre än andra vid urval till högskolan.
            Sådana kurser är bland annat fördjupningskurser i matematik och
            kurser i moderna språk. Syftet är att få fler att läsa språk på
            gymnasiet. Alla språk som läses enligt kursplanen för moderna
            språk är meriterande. Modersmålsunder­visningen har dock en egen
            kursplan och räknas därför inte som ett extra meriterande ämne.
          </p>
          <p xml:id="i-H7Rfe9WPpFgKjiynywfuEZ">
            Miljöpartiet vill att så länge språkstudier är extra meriterande
            vid antagning till högskolan så ska detta gälla även studier i
            modersmålet.
          </p>
          <p xml:id="i-XsgrNnEDpRVm24Wm7Gdk6B">
            Fler elever bör också ges möjlighet att få betyg i sitt modersmål
            genom prövning. Elever ska ha rätt att få kunskaper i alla språk
            prövade oavsett om dessa erbjuds i kommunen eller inte.
          </p>
          <p xml:id="i-2wfaHh6uAHw9F53wXAomqE">
            Riksdagen tillkännager för regeringen som sin mening vad som
            anförs i motionen om att modersmål ska vara meriterande vid ansökan
            till högskoleutbildning.
          </p>
          <head xml:id="i-5azanbV9BY1CyZamak8iu2" type="h2">
            8.2 Svenska för invandrare
          </head>
          <p xml:id="i-396Wbcd39HbdEt99rsDggU">
            Sfi svenska för invandrare, eller svenska för nybörjare, som
            skulle vara en mer korrekt benämning är en viktig men ofta förbisedd
            skolform. Utbildningen ska ge grundläggande kunskaper för nyanlända
            i det svenska språket. Sfi syftar även till att ge vuxna invandrare
            som inte kan läsa eller skriva möjlighet att förvärva sådana kunskaper.
            Individen ska ges möjlighet att utveckla sin förmåga att kommunicera
            muntligt och skriftligt på svenska i vardags-, samhälls-, och
            arbetsliv. Sfi ska även förbereda för vidare studier.
          </p>
          <head xml:id="i-QtWWExYTsX6dFw3tBDj9YL" type="h3">
            8.2.1 Bättre kvalitet
          </head>
          <p xml:id="i-Az5BmqnjfwqZm99eB94X5b">
            Sfi är en rättighet som ska lägga grunden för alla nyanländas
            kunskaper i svenska, en viktig faktor för framgångsrik etablering
            på arbetsmarknaden. Utbildning och kunskaper i svenska är också
            en förutsättning för aktivt utövande av medborgarskap och kan
            vara avgörande för en individs sociala etablering.
          </p>
          <p xml:id="i-Dh68DgnvWP5CK6WwyvK7SD">
            År 2010 deltog drygt 96 100 elever i sfi, vilket är en ökning
            med 5 procent sedan föregående år och nästan en fördubbling sedan
            2003. Bland eleverna är arabiska det klart vanligaste modersmålet
            följt av somaliska, thailändska och polska. Bland elever som påbörjade
            studier i sfi under 2008 har 60 procent slutfört minst en kurs
            två år senare medan 25 procent avbrutit och 15 procent fortsatt
            sina studier. En större andel kvinnor än män, 64 procent jämfört
            med 55 procent, är godkända i någon kurs efter två år i sfi 8
            . Ungefär två tredjedelar får minst betyget godkänt på det nationella
            prov som avslutar en sfi-kurs 9 .
          </p>
          <p xml:id="i-LxaUeXTygyvqZGJaZAq2C9">
            Trots det stora antalet elever och den samhälleliga betydelsen
            av sfi är det politiska engagemanget lågt och resurserna sämre
            än i andra skolformer. Det har lett till att sfi har låg status
            som skolform och har haft svårt att attrahera behöriga lärare.
            Skolinspektionen skriver diplomatiskt: Att vara lärare i sfi kräver
            en särskild kompetens och förmåga till flexibilitet. I kommunerna
            är det däremot sällan uttryckt att denna grupp av lärare är föremål
            för särskilda satsningar. 10 Först hösten 2010 startade en särskild
            utbildning för sfi-lärare där de blivande lärarna får lära sig
            hur man undervisar i andraspråk och också får kunskaper om integration
            och diskriminering. Miljöpartiet anser att det krävs en kompetenshöjning
            av sfi-lärare och att behörighetsgraden behöver öka. Det är viktigt
            att sfi-lärare har god kompetens inom hbt-frågor och jämställdhet,
            främst för att på ett bra sätt kunna hantera samtal och undervisningssituationer
            som berör dessa ämnen.
          </p>
          <p xml:id="i-BSpZ468Zr54ttnFTqyNx1z">
            I vilken annan skolform som helst skulle dessa brister generera
            het debatt och tillförsel av resurser, men eleverna i sfi är har
            svårt att göra sina röster hörda för bättre kvalitet. Miljöpartiet
            anser att en av huvudanledningen till kvalitetsbristerna inom
            sfi är att det är en underfinansierad skolform. 11 Miljöpartiet
            vill tillföra mer resurser till sfi. Mer resurser innebär mindre
            grupper, fler lärare, kompetensutveckling för lärare och administration
            och andra insatser som höjer kvaliteten. De resurser som idag
            satsas på den ineffektiva sfi-bonusen (se 8.2.5) ska ges direkt
            till verksamheterna istället.
          </p>
          <p xml:id="i-22zjjumdRNQz3YznzQyCyo">
            Riksdagen tillkännager för regeringen som sin mening vad som
            anförs i motionen om att tillföra mer resurser i en kvalitetssatsning
            på sfi, svenska för invandrare.
          </p>
          <head xml:id="i-KmjLZJZg3cVKbuG6bL46jo" type="h3">
            8.2.2 Förbättrad organisation
          </head>
          <p xml:id="i-VKdhJEHrkrHsWmnc1QdpzB">
            Idag tvingas anordnarna av sfi ha stora grupper där nya elever
            anländer hela tiden, vilket gör det svårt att bedriva målinriktad
            undervisning. De har ofta inte möjlighet att erbjuda modersmålsstöd
            eller särskilt stöd till elever med exempelvis läs- och skrivsvårigheter.
          </p>
          <p xml:id="i-5a5MxqYZHmcMrWLkqsEqsX">
            Sfi-undervisningen är idag relativt individanpassad i och med
            de olika studienivåerna och möjligheterna att välja yrkesinriktade
            sfi-program, åtminstone i storstadsregionerna. Skolinspektionen
            pekar dock på att det behövs ytterligare individualisering genom
            att anordnarna bättre tar hänsyn till deltagarnas intressen och
            erfarenheter. 12 En sådan individualisering bygger på de studerandes
            möjligheter att påverka sin utbildning, något som till stor del
            saknas idag. Alla elever ska ha rätt att påverka sin utbildning,
            och därför måste möjligheterna för studerandeinflytande inom sfi
            att stärkas. Tillgång till information på elevernas modersmål
            måste förbättras, och utbildningsanordnare behöver bli bättre
            på att uppmuntra deltagarna att förmedla åsikter och komma med
            förslag på innehåll i undervisningen samt ge bättre information
            om elevernas rättigheter och möjligheter inom sfi.
          </p>
          <p xml:id="i-PkdRHe9modVndPEUENYp8o">
            Miljöpartiet vill göra det möjligt att införa fasta grupper i
            sfi, på det sätt som annan vuxenutbildning fungerar. Det blir
            lättare för lärare att bedriva utvecklande och målinriktad undervisning
            med en och samma grupp. Det skulle innebära att det fanns fasta
            startdatum för en viss nivå inom sfi och att den gruppen läser
            tillsammans fram till kursslut. Samtidigt måste intagningen av
            elever även fortsättningsvis ske ofta, för att inte fördröja starten
            för nyanlända.
          </p>
          <p xml:id="i-G9rfaMW5DNdFHzBakJhe3o">
            Arbetslinjen tvingar ofta eleverna att avbryta studierna för
            att anta en praktikplats eller kort anställning, även om det innebär
            sämre språkutveckling. I många kommuner finns också en begränsning
            att eleven måste läsa klart inom introduktionsersättningens tvåårsperiod,
            även om hen har gjort avbrott för föräldraledighet eller sjukdom.
            Miljöpartiet anser att alla elever ska få läsa åtminstone till
            nivån för nationella provet, den nivå som man förväntas klara
            efter svensk grundskola. Det skulle innebära att fler nyanlända
            får möjlighet till vidare studier eller ett utvecklande arbete.
            Kommunerna ska ge alla elever möjlighet att läsa klart, oavsett
            om de har gjort avbrott för sjukdom eller föräldraledighet. Om
            eleven flyttar innan hen har läst färdigt ska ersättningen följa
            med till elevens nya studieort.
          </p>
          <p xml:id="i-LVJW7kGQgc98U6MTybr389">
            Riksdagen tillkännager för regeringen som sin mening vad som
            anförs i motionen om behovet av en förbättrad organisation för
            sfi, svenska för invandrare.
          </p>
          <head xml:id="i-M3k6y41VYgc3K8HyzhPpwf" type="h3">
            8.2.3 Sfi på modersmål
          </head>
          <p xml:id="i-TC8QzVYM9tPCLSj6xVoXCy">
            Det finns idag mycket lite utrymme för att ge stöd på elevers
            modersmål inom sfi-undervisningen. Det är framför allt elever
            med kort utbildningsbakgrund som skulle ha stor nytta av att läraren
            kan förklara grunderna i svenska på ett språk som eleven redan
            förstår. De verksamheter som erbjuder stöd på modersmål har fått
            finansiera det med andra medel än det ordinarie anslaget. Miljöpartiet
            anser att sfi ska erbjudas på modersmål för elever med kort utbildningsbakgrund.
          </p>
          <p xml:id="i-GjxFhcgp1Y3PNEtrxekGoz">
            Riksdagen tillkännager för regeringen som sin mening vad som
            anförs i motionen om att erbjuda sfi på modersmål för elever med
            kort utbildningsbakgrund.
          </p>
          <head xml:id="i-XqdTfFsppGMvMa26P3UEVZ" type="h3">
            8.2.4 Sfi på högskolenivå
          </head>
          <p xml:id="i-NCR5rwss3hAZDuM1qj3g8V">
            Det finns idag högkvalitativa utbildningar i svenska inom ramen
            för universiteten och högskolorna, som vänder sig till gäststudenter,
            gästforskare och andra som är knutna till det aktuella lärosätet.
            Miljöpartiet anser att nyanlända med lång utbildningsbakgrund
            ska kunna välja att kostnadsfritt läsa sfi inom ramen för en högskola
            eller ett universitet. Dessa kurser är mer anpassade efter högutbildade
            elever och blir därför effektivare för eleven än den ordinarie
            sfi-undervisningen.
          </p>
          <p xml:id="i-G8cL9F98LjVD4QuvcTGAcs">
            Riksdagen tillkännager för regeringen som sin mening vad som
            anförs i motionen om att erbjuda nyanlända med lång utbildningsbakgrund
            sfi på högskolenivå.
          </p>
          <head xml:id="i-45uzA6uUowt4zfYTME5sa2" type="h3">
            8.2.5 Slopa sfi-bonusen
          </head>
          <p xml:id="i-BJGwto1eqdsu4WVkw6Zigj">
            Regeringen införde 2009 försöksverksamhet med prestationsbaserad
            stimulansersättning, det vill säga sfi-bonus, som nu har blivit
            permanent. Den elev som uppfyller kraven och klarar sin kurs inom
            15 månader kan ansöka om upp till 12 000 kronor i bonus.
          </p>
          <p xml:id="i-CLhyq44PxvHgjuNYGciRfQ">
            Miljöpartiet i Stockholms stad har gjort en omfattande granskning
            som visar att sfi-bonusen är ett synnerligen ineffektivt sätt
            att få eleverna att snabbt lära sig svenska. Bonusen gynnar bara
            elever som redan är studiemotiverade och attraktiva på arbetsmarknaden.
            De elever som bäst skulle behöva motivation att bli färdiga, de
            som kanske har studerat sfi i flera omgångar och har en familj
            att försörja, har inte en chans att få bonusen. 13 De pengar och
            den energi och tid som kommunerna lägger ned på sfi-bonusen behövs
            mycket bättre i den ordinarie verksamheten eller riktat till dem
            som har särskilt behov av stöd. Sfi-bonusen bör avskaffas, men
            resurserna behöver finnas kvar i verksamheten.
          </p>
          <p xml:id="i-EyJAwqUWGKiAGQhZfcjP9S">
            Riksdagen tillkännager för regeringen som sin mening vad som
            anförs i motionen om att avskaffa den så kallade sfi-bonusen.
          </p>
          <head xml:id="i-MxzzFWGozG2U9pzEpMSLZh" type="h3">
            8.2.6 Sfi som kompetensutveckling för offentliganställda
          </head>
          <p xml:id="i-Mx1De6p1nbdGLfST2czBLE">
            Idag finns det anställda inom offentlig sektor med mycket begränsade
            kunskaper i svenska. De finns inom både statlig och kommunal verksamhet.
            Det behöver utredas hur ett kompetensutvecklingsprogram kan utformas
            för att anställda i såväl statlig som kommunal verksamhet ska
            få möjlighet att läsa sfi inom ramen för sin anställning.
          </p>
          <p xml:id="i-X1fX1FspM8Twsy7vjPrNz">
            Riksdagen tillkännager för regeringen som sin mening vad som
            anförs i motionen om att utreda hur ett kompetensutvecklingsprogram
            ska kunna utformas för att offentligt anställda ska kunna läsa
            sfi inom ramen för sin anställning.
          </p>
          <head xml:id="i-RKgThDy6thGD6C6FrwxxWs" type="h1">
            9 Språket och samhället
          </head>
          <head xml:id="i-H78aSua7HJG63HxiW2QoN7" type="h2">
            9.1 Fler språk vid myndighetskontakter
          </head>
          <p xml:id="i-5qXpdUm2pTK1ie7wJmYSLb">
            Idag kan minoritetsspråken samiska, finska och meänkieli användas
            både muntligt och skriftligt i kontakten med en förvaltningsmyndighet
            som har ett geografiskt verksamhetsområde som sammanfaller med
            minoritetsspråkets förvaltningsområde. Det är ett resultat av
            arbetet med förstärkta rättigheter för Sveriges nationella minoriteter.
            Miljöpartiet menar att denna rätt att använda sitt modersmål vid
            myndighetskontakter ska utvidgas till fler språk som är stora
            i Sverige, till exempel arabiska och somaliska, i de områden där
            det bor många med det aktuella språket som modersmål, med hänsyn
            tagen till myndighetens kapacitet. Det skulle underlätta vardagen
            och stärka självkänslan hos tusentals svenskar, inte minst lågutbildade
            kvinnor som idag ofta är hänvisade till sin man eller sitt barn
            som tolk, och dessutom utvidga arbetsmarknaden för flerspråkiga
            personer.
          </p>
          <p xml:id="i-4EZ9ENKsEC5rGUpTqzmeji">
            Riksdagen tillkännager för regeringen som sin mening vad som
            anförs i motionen om att utvidga rätten för enskilda att använda
            modersmål vid myndighetskontakter.
          </p>
          <head xml:id="i-NNgxxSf5LMsQdAbmT9CoY8" type="h2">
            9.2 Vikten av kompetent tolkhjälp
          </head>
          <p xml:id="i-LGV8ArBHG7eHbf6RCfS5Y3">
            Det är viktigt för enskilda att ha tillgång till kompetent tolkning
            i offentliga situationer där man själv inte förstår eller kan
            göra sig förstådd. Inom sjukvården kan korrekt tolkning bokstavligt
            talat vara en fråga om liv och död och inom rättsväsendet är det
            avgörande för rättssäkerheten att det blir en kompetent tolkning
            åt båda håll.
          </p>
          <p xml:id="i-TgeXajaEQSDiTgFu6PwH4v">
            Rättstolkar har en central funktion för att skydda rättssäkerheten
            och finns där för alla inblandade parter i ett mål: för tilltalade,
            målsägande och vittnen lika väl som för de rättsliga aktörerna.
            Tolkarnas erfarenheter visar att det i dag finns aktörer inom
            rättsväsendet som först och främst utgår från sina egna behov
            när det gäller tolk och inte ser till de behov som finns hos parten
            eller parterna som inte har svenska som modersmål. Risken för
            indirekt diskriminering är överhängande om polisförhör eller domstolsförhandlingar
            hålls utan tolk trots att det finns behov för det. Enligt Brå
            finns exempel där personer har förhörts utan att ha förstått att
            de är misstänkta för ett brott eller vilket brott de är misstänkta
            för 14 .
          </p>
          <p xml:id="i-CZE3MvLB9Gsw7qSUqh1q7V">
            Enligt en studie vid Lunds universitet har inte tolkanvändningen
            hängt med i Sveriges utveckling till ett multikulturellt land.
            Inom rättsväsendet är det brist på tolkar i vissa språk, till
            exempel somaliska och mongoliska. Merparten av de tolkar som finns
            saknar auktorisation, det vill säga formell kompetens. Tolkar
            arbetar många gånger under otrygga anställningsformer och till
            en låg lön. 15
          </p>
          <p xml:id="i-Wm8NeyYSGKUTphiZaMv8dD">
            Mångfalden av språk som används i Sverige idag har enligt vår
            mening inneburit att tolkuppdraget försummats i fråga om resursanvändning
            och villkor när det borde vara tvärtom, nämligen att tolkarnas
            status behöver höjas i ett mångkulturellt samhälle. Självklart
            ska tolkar arbeta under goda arbetsvillkor och till en skälig
            lön. Miljöpartiet håller med Statskontoret, som har utrett frågan
            om att tolkar behöver bättre möjligheter att validera och få ett
            intyg på sin kompetens. Ett hinder mot att fler auktoriserar sig
            är att det i många fall saknas möjligheter och att det är glest
            mellan proven. 16 Tolkutbildningen behöver bli bättre så att fler
            fullföljer den. Resurserna bör i första hand satsas på att skapa
            en bättre balans mellan utbud och efterfrågan när det gäller de
            vanligaste språken. Tolkarbetet behöver integreras på ett bättre
            sätt och utvärderas inom ramen för rättsväsendets verksamhet.
          </p>
          <p xml:id="i-VeeKVEUHZKqkhzzwpF1Wqx">
            Riksdagen tillkännager för regeringen som sin mening vad som
            anförs i motionen om att förbättra tolkars villkor och organisering.
          </p>
          <head xml:id="i-QFZbe36bXposesTSnuJkea" type="h1">
            10 Rätten att vara olika
          </head>
          <p xml:id="i-M3hzFiM2D6SGtQtd4C7oiQ">
            Alla behövs för att uppnå det gröna samhället, då det är bygget
            av vår gemensamma framtid som förenar oss snarare än etnicitet,
            födelseort eller religiös tillhörighet. Varje människa är välkommen
            utifrån hennes egna förutsättningar. Vi vill undanröja hinder
            för att fler ska kunna vara med, uppmuntra alla som deltar och
            värna rätten att vara lika stolt över alla identiteter och kulturer
            men på olika sätt. Kulturer är precis som resten av samhället
            i ständig förändring. Det går inte att säga att människor från
            en viss kultur är på ett visst sätt.
          </p>
          <head xml:id="i-5sVrvzz1jkbB81hWXzvmiX" type="h2">
            10.1 Ett Sverige fritt från diskriminering
          </head>
          <p xml:id="i-BvYxaPqUzU889NMVcxdQ7h">
            Miljöpartiet har varit pådrivande i betydande delar av det arbete
            mot diskriminering som förs i Sverige idag. Medvetenheten om diskriminering
            och den befintliga lagstiftningen är betydligt högre idag än för
            några år sedan, inte minst tack vare Diskrimineringsombudsmannens
            (DO) och antidiskrimineringsbyråernas arbete. Även fackförbunden
            arbetar på ett allt mer strukturerat sätt med diskrimineringsfrågor.
          </p>
          <p xml:id="i-7dMTqrUNPoxf43izMTUggt">
            I Brottsförebyggande rådets (Brå) rapport Diskriminering i rättsprocessen,
            om missgynnande av personer med minoritetsbakgrund eller utländsk
            bakgrund, konstateras att diskriminering inom rättsväsendet i
            hög grad existerar. Resultaten pekar på att det finns föreställningar
            inom rättsväsendet om att vissa minoritetsgrupper och vissa brottstyper
            hör ihop. Det finns också föreställningar om att personer med
            vissa typer av minoritetsbakgrund alltid förnekar brott och de
            tas därför inte på allvar i rättsliga sammanhang. Andra exempel
            handlar om att personer med utländsk bakgrund betraktas som mindre
            trovärdiga än etniska svenskar på brottsplatsen, under brottsutredningen
            och i domstolsförhandlingen. 17
          </p>
          <head xml:id="i-By7v9pQTvtAJsqD2zZqdja" type="h2">
            10.2 Förbättrade villkor för antidiskrimineringsbyråerna
          </head>
          <p xml:id="i-7kyFdSbZaqPM2v9NnBV7Ev">
            Med förbättrade villkor skulle antidiskrimineringsbyråerna kunna
            vara den resurs för enskilda individers upprättelse som saknas
            idag. Byråerna har en stark lokal förankring och skulle kunna
            besitta ytterligare kvalificerad juridisk kompetens. Jämte DO
            kan byråerna också jobba med främjandeinsatser på strukturell
            nivå. Det kräver dock ökade resurser och bättre möjligheter att
            planera sin verksamhet än idag, då beslut om resurser görs årsvis
            och utbetalningar halvårsvis. Ökade resurser bör medföra krav
            på kvalificerad juridisk kompetens hos byråerna.
          </p>
          <p xml:id="i-WpuBYo3ZgzhvNDHc6NpBs4">
            Riksdagen tillkännager för regeringen som sin mening vad som
            anförs i motionen om att förbättra villkoren för antidiskrimineringsbyråerna.
          </p>
          <head xml:id="i-Q1N9jA9H7mRu4twSWFHBBD" type="h2">
            10.3 Ett bättre anpassat rättshjälpssystem
          </head>
          <p xml:id="i-VFkzx6dv5tZ89iD6cV36Y9">
            Rättshjälpssystemet behöver på olika sätt förstärkas när det
            gäller möjligheterna att få rättshjälp och vilken ersättning som
            utgår. Inkomsttaket för rättshjälp har exempelvis inte höjts sedan
            1999. 18 Många nyanlända och personer med svag anknytning till
            arbetsmarknaden står idag utanför systemet eftersom många inte
            har en hemförsäkring som ger möjlighet till rättshjälp. Även om
            man har rättshjälp får man betala motpartens rättegångskostnader
            vid en förlust, vilket innebär en stor ekonomisk risk.
          </p>
          <p xml:id="i-FRg6tjNPW1SchV6dncXqXc">
            Miljöpartiet anser att en ny modell för rättegångskostnader vid
            diskrimineringsmål ska tas fram, där en part som döms för diskriminering
            ska stå för rättegångskostnaden, medan parterna delar på kostnaderna
            om utgången blir den motsatta. På så sätt skulle fler våga gå
            till domstol när man inte riskerar att betala hela rättegångskostnaden
            vid en förlust. Specialregler för att undvika uppenbart ogrundade
            stämningar behöver tas fram. Dessutom bör systemet för rättshjälp
            ses över för att fler ska kunna inkluderas.
          </p>
          <p xml:id="i-Mv1huyM6uo7q4kFCTWCGne">
            Riksdagen tillkännager för regeringen som sin mening vad som
            anförs i motionen om rättegångskostnader vid diskrimineringsmål.
          </p>
          <head xml:id="i-SSNNaGt9Gdcm2CVXwjFWw6" type="h3">
            10.3.1 Reella möjligheter att driva diskrimineringsmål i domstol
          </head>
          <p xml:id="i-Ugs7ghFTjpvJjNMg5p5YBR">
            Antalet fällande domar inom diskrimineringsområdet är fortfarande
            relativt litet. Idag drivs inte särskilt många diskrimineringsärenden
            i domstol av andra än Diskrimineringsombudsmannen (DO), i vart
            fall inte utanför arbetslivsområdet. Det behövs fler aktörer som
            driver diskrimineringsmål och en reell möjlighet för människor
            som utsatts för diskriminering att få kompensation och upprättelse.
          </p>
          <p xml:id="i-2pgjPGfkdaqeqDYk4CkqKt">
            De aktörer som idag driver flest diskrimineringsmål i domstol
            är DO och fackförbunden. DO koncentrerar sig dock i första hand
            på principiellt intressanta ärenden som kan bidra till att motverka
            diskriminerande strukturer. 19 Fackförbunden driver av naturliga
            skäl endast ärenden som är kopplade till arbetsmarknaden, och
            endast för sina medlemmar. Sedan 2009 får även ideella föreningar
            föra talan om en enskild medger det, och om föreningen uppfyller
            vissa uppställda krav. Antidiskrimineringsbyråerna uppfyller dessa
            krav, men har sällan de ekonomiska möjligheterna att driva ett
            diskrimineringsmål och riskera att få betala hela rättegångskostnaden
            vid en förlust. Byråerna har av ekonomiska skäl överhuvudtaget
            svårt att anställa och behålla kvalificerad personal med juridisk
            kompetens. Dessutom är systemet med rättshjälp och rättsskyddsförsäkringar
            utformat så att det är svårt för andra aktörer att processa diskrimineringsärenden.
          </p>
          <p xml:id="i-Lm8wSFf8rPJEFrWpA9whjx">
            I praktiken finns alltså ganska små möjligheter att få sitt ärende
            prövat om man som individ känner sig utsatt för diskriminering.
            Miljöpartiet föreslår en rad åtgärder för att förbättra möjligheterna
            för människor som utsatts för diskriminering att få kompensation
            och upprättelse.
          </p>
          <head xml:id="i-4XuLzbmhUFYEB51eNVUWHj" type="h3">
            10.3.2 Inrätta en processfond
          </head>
          <p xml:id="i-UzwqurSgpGUYPS1Cvk5bgj">
            Miljöpartiet anser att en fond bör inrättas, ur vilken enskilda
            och föreningar kan söka medel för att driva diskrimineringsmål
            i domstol. Syftet med fonden skulle både vara att påskynda utvecklingen
            inom rättspraxis inom diskrimineringsområdet och att ge talerätten
            för enskilda och ideella organisationer en reell innebörd.
          </p>
          <p xml:id="i-4NVQ9DDC65mz34xABDEn3T">
            Riksdagen tillkännager för regeringen som sin mening vad som
            anförs i motionen om att inrätta en fond för att driva diskrimineringsmål
            i domstol.
          </p>
          <head xml:id="i-3N72tXGQ5TLG36ncqroCcW" type="h3">
            10.3.3 Processa även strukturell diskriminering
          </head>
          <p xml:id="i-DcfUMRnT627TcZ3azLfrQ4">
            Strukturell diskriminering är ett demokratiskt problem i Sverige
            idag. Det innebär att etniska och religiösa minoriteter inte får
            lika rättigheter och möjligheter som majoritetsbefolkningen, eftersom
            regler, normer, rutiner, förhållningssätt och beteenden i samhällets
            institutioner hindrar detta. 20 Exempel på strukturell diskriminering
            är osynliga normer på arbetsmarknaden som gör att personer med
            otraditionella svenska namn har mycket svårare att bli kallade
            till intervju än personer med traditionella svenska namn. Det
            är i princip omöjligt att bevisa individuell etnisk diskriminering
            i sådana fall.
          </p>
          <p xml:id="i-P85KQxnLP8wn9dFv8XQRxf">
            Idag krävs det att en individ anmäler att hen har blivit specifikt
            diskriminerad av en institution för att fallet ska ha möjlighet
            att tas upp i domstol. Sådana rättsfall har små möjligheter att
            påverka den strukturella diskrimineringen. Därför bör Sverige
            inrätta en möjlighet att kunna processa även strukturell diskriminering
            i domstol.
          </p>
          <p xml:id="i-3WKjBopDsXYjwNLN9fCcUk">
            Riksdagen tillkännager för regeringen som sin mening vad som
            anförs i motionen om att inrätta en möjlighet att kunna föra talan
            om strukturell diskriminering i domstol.
          </p>
          <head xml:id="i-JZ8VRShyKZxMo5arUmgH4S" type="h3">
            10.3.4 Rättsväsendet behöver hänga med
          </head>
          <p xml:id="i-N3PXM2znJGyAjKCQovR92A">
            Likhet inför lagen är ett fortlöpande arbete som kräver att rättsväsendet
            förändras och anpassas efter samhället. Ett mångkulturellt samhälle
            ställer nya krav på rättsväsendet. Om varje enskilt fall ska bedömas
            efter varje individs behov krävs bättre kunskaper hos rättsväsendet
            för att säkerställa att diskriminering av minoriteter eller utländsk
            bakgrund inte förekommer under rättsprocessen. Det gäller i synnerhet
            polismyndigheten, där det tyvärr rapporterats om fördomar och
            främlingsfientlig jargong. Det bör genomföras en utbildningssatsning
            för rättsväsendets aktörer med fokus på att upptäcka och åtgärda
            diskriminerande strukturer och praktiker inom rättssystemet. Polisens
            värdegrundsarbete bör vara inriktat på att främja alla människors
            lika värde.
          </p>
          <p xml:id="i-J1xQVFXwnQXmjTXvQK4Z9E">
            Rättsmyndigheterna tillhör också de myndigheter med lägst andel
            anställda med utländsk bakgrund. 21 Det behövs en mer aktiv rekrytering
            för att öka mångfalden inom rättsmyndigheterna. Det skulle sannolikt
            öka förståelsen för olika kulturella skillnader och likheter samt
            öka tryggheten för målsägande, tilltalade och vittnen i hela rättsprocessen.
          </p>
          <p xml:id="i-XEebdrb17gnS8TeNeX9d93">
            Riksdagen tillkännager för regeringen som sin mening vad som
            anförs i motionen om aktivt arbete inom rättsväsendet för att
            öka mångfalden och säkerställa allas likhet inför lagen.
          </p>
          <head xml:id="i-Aid3yeHtAa2MScmMTYR3Xe" type="h3">
            10.3.5 Utredning om likhet inför lagen
          </head>
          <p xml:id="i-CkUhLKLigY68sBodaPXMJW">
            Fokus för Brås rapport om diskriminering i rättsprocessen är
            att visa hur diskrimineringen inom rättsprocesserna ser ut, men
            dessvärre innehåller rapporten inga uppgifter om i hur stor utsträckning
            diskriminering förekommer. Sådan information är viktig för att
            kunna förändra situationen. Likhet inför lagen och ett rättsväsende
            fritt från diskriminering är en viktig och prioriterad fråga.
            Miljöpartiet föreslår därför att regeringen tillsätter en utredning
            som har till uppgift att bedöma hur vanligt förekommande det är
            att människor diskrimineras inom rättsväsendet.
          </p>
          <p xml:id="i-R7awBfceftr9HcMqWY5CJe">
            Riksdagen tillkännager för regeringen som sin mening vad som
            anförs i motionen om att tillsätta en utredning som har till uppgift
            att bedöma hur vanligt förekommande det är att människor diskrimineras
            inom rättsväsendet.
          </p>
          <head xml:id="i-NE5UPp5kNcujbDj1iegwYk" type="h2">
            10.4 Värna rätten att vara olika
          </head>
          <p xml:id="i-7cj9dB6NhvgwsKsWHVq8wN">
            Rasism kan sägas bygga på en idé om att olika grupper har olika
            egenskaper. Man ser mer positivt och mångfacetterat på sin egen
            grupp och förenklar bilden av den andre. Rasismen kommer ofta
            till uttryck i ett vi-och-dom-tänkande. På senare tid har begreppet
            kultur fått ökad betydelse i rasistiska resonemang, istället för
            biologiska raser. Den här kulturrasismen bygger på stereotypa
            föreställningar om olika etniska gruppers kultur som fast och
            oförenlig med exempelvis den svenska kulturen. Rasism tar sig
            uttryck inte bara i sin extrema form, till exempel rasistiskt
            våld, utan också genom vardagliga saker som språkbruk, osynliggörande,
            särskiljande och fördomsfulla kommentarer. 22 Inte minst på internet
            är det rasistiska språkbruket extremt närvarande.
          </p>
          <p xml:id="i-HYPZ4vFVZFBPXg2d3Fox9s">
            Kvinnor och hbt-personer är många gånger dubbelt utsatta för
            diskriminering och rasism. Diskrimineringen är både individuell
            och strukturell och har att göra med kön, sexuell läggning och
            etnicitet. Kvinnor med utländsk bakgrund, särskilt om de bär slöja,
            har särskilt svårt på arbetsmarknaden, med sämre anställningsvillkor
            och större ohälsa. 23
          </p>
          <p xml:id="i-MGF26VioYFFzrQN6NshMvY">
            Utsattheten för våld från någon inom familjen är högre bland
            unga hbt-personer med utländsk bakgrund än andra unga hbt-personer.
            De kan bli utsatta för hedersrelaterat våld och förtryck på grund
            av sin sexualitet, sitt könsuttryck eller sitt normbrytande beteende.
            24
          </p>
          <head xml:id="i-AFmBdCAbAHXTMXVGErToQ3" type="h3">
            10.4.1 Motverka vardagsrasism
          </head>
          <p xml:id="i-W3UVcwWz1ZSYwduTfMw6pa">
            Diskriminering och rasism som har samband med etnisk tillhörighet
            är en del av många personers vardag. Vardagsrasismen innebär för
            många människor i Sverige en påfrestning som kan leda till hälsoproblem,
            minskat förtroende för samhället och svårigheter att ta vara på
            sina rättigheter. Särskilt utsatta är nationella minoriteter (judar,
            romer, samer, sverigefinnar och tornedalingar), afrosvenskar och
            muslimer. Även personer som uppfattas tillhöra någon av dessa
            grupper faller offer för vardagsrasismen. Diskrimineringen av
            romer i Sverige och förföljelsen och fördrivningen av romer runt
            om i Europa är också mycket oroväckande. 25
          </p>
          <p xml:id="i-XB4ZdyAnSrybkamBiAcTt3">
            Miljöpartiet anser att utsatta gruppers möjligheter att tillvarata
            sina rättigheter måste stärkas, men att också samhället måste
            ta sitt ansvar för att motverka vardagsrasismen. Vi tror samtidigt
            att det är viktigt med en positiv ansats, så kallad positiv antirasism
            26 . Det innebär för Miljöpartiets del att vi visar den stora
            vinsten med ett mångkulturellt och öppet samhälle där allas kompetens
            och möjligheter tas tillvara.
          </p>
          <p xml:id="i-CfsX3UdKAUqzVHPpZyVNvK">
            Minoritetsgrupperna ska stå självständiga i förhållande till
            staten. Det innebär att efter att vissa demokratiska grundregler
            har uppfyllts ska organisationerna själva få bestämma vad resurserna
            används till. Stödet får användas exempelvis till att stärka gruppens
            identitet, kultur och språk, stärka gruppens inflytande i samhället
            samt motverkande av rasism och diskriminering.
          </p>
          <p xml:id="i-QExesKqemKztcE3Z4yxsJh">
            Riksdagen tillkännager för regeringen som sin mening vad som
            anförs i motionen om att stärka och långsiktigt säkra stödet till
            utsatta gruppers och antirasistiska organisationers organisering.
          </p>
          <head xml:id="i-DWcqoVrRmdnANFTUgULETk" type="h3">
            10.4.2 Islamofobi och antisemitism
          </head>
          <p xml:id="i-9nWvbCCD1pkoA5QHkiXV7">
            Svenska undersökningar om upplevelser av islamofobi visar samstämmigt
            att invandrare och muslimer från utomeuropeiska länder i hög grad
            har upplevt diskriminering i Sverige. 27 En undersökning bland
            ungdomar visar att en fjärdedel av gruppen ungdomar med muslimsk
            bakgrund har varit utsatt för kränkningar. Flickor har oftare
            utsatts för verbala trakasserier och pojkar oftare för våld. Även
            antisemitismen är utbredd. En undersökning av unga personer med
            judisk tillhörighet visar att några känner oro för sin egen och
            sin familjs säkerhet och väljer att dölja sin judiska identitet.
            Miljöpartiet ser med stor oro på rapporteringen om judars situation
            i Malmö med de trakasserier och hot som tillhör vardagen för många.
          </p>
          <p xml:id="i-LZDs5Fx3naASgw22fEdsGs">
            Den sammantagna forskningen på området visar dock att främlingsfientlighet
            och rasism glädjande nog minskar i Sverige. 28 Islamofobi och
            åsikter om att muslimer är vårt största utländska hot sedan andra
            världskriget 29 har icke desto mindre de senaste åren letat sig
            in i politikens finrum. Intrycket kan vara att främlingsfientligheten
            ökar, men det stämmer inte. Vi har alla ett ansvar att bemöta
            islamofobi och motarbeta främlingsfientlighet.
          </p>
          <p xml:id="i-BBdJmgy3oFiYq9sdspaX2T">
            De allra flesta svenska ungdomar är positivt inställda till muslimer.
            Det visar Forum för levande historia i rapporten Islamofobi från
            2006. 30 Den positiva inställningen bland icke-muslimska ungdomar
            är generell är du positivt inställd till muslimer är du sannolikt
            positivt inställd till andra minoriteter. Även den socioekonomiska
            bakgrunden har betydelse för inställningen. Majoriteten av de
            icke-muslimska ungdomarna känner någon som är muslim, vilket drastiskt
            ökar den positiva inställningen. Även SOM-institutets årliga mätningar
            visar att svenskarnas attityder gentemot flyktingar, invandrare
            och religion blir allt mer positiva. 31
          </p>
          <p xml:id="i-K71MmrQRroTqdVnyZ2NTgi">
            Svenska ungdomars mer komplexa upplevelser står i kontrast till
            de mer endimensionella bilderna av muslimer och judar som media
            förmedlar. En genomgång av nyhetsmedia, populärkultur och läromedel
            som Forum för levande historia har gjort visar att de ofta är
            onyanserade i sina skildringar av islam och judendom. Trots en
            allt starkare närvaro av särskilt muslimska ungdomar i gymnasieskolan
            är ett vi-och-dem-tänkande förhärskande i läromedlen i ämnet religion.
            32 Miljöpartiet anser att det behövs en ordentlig genomgång av
            läromedlen för att upptäcka omoderna och felaktiga skrivningar.
            Skolans roll i motverkandet av islamofobi, antisemitism och rasism
            är ovärderlig. Det finns ett tydligt samband mellan attityder
            gentemot minoriteter och undervisning i mänskliga rättigheter.
            Lärares kunskap i mänskliga rättigheter, mångfald och konflikthantering
            måste därför prioriteras högre i lärarutbildningar och fortbildning
            för lärare.
          </p>
          <p xml:id="i-Wtogx21cSnws8y4hvvGAQJ">
            Forum för levande historias undersökning visar samtidigt att
            unga muslimer i hög grad är utsatta för islamofobi. Av dem som
            definierar sig som muslim har 21 procent angett att de blivit
            utsatta för någon form av kränkande beteende som hör samman med
            religionstillhörigheten. 33
          </p>
          <p xml:id="i-JFW7kRhKnjv2S1iZhRU8ez">
            Antalet polisanmälningar med identifierade hatbrott ökade också
            med 7 procent under 2011 jämfört med år 2010, till drygt 5 490.
            Den största ökningen fanns inom hatbrott med antireligiösa motiv.
            Av de antireligiösa hatbrotten var största andelen islamofobiska.
            34
          </p>
          <p xml:id="i-NiuPiKsyf1mr7nbZ7pbYhR">
            Riksdagen tillkännager för regeringen som sin mening vad som
            anförs i motionen om stärkt arbete mot islamofobi, antisemitism
            samt islamofobiska och antisemitiska hatbrott.
          </p>
          <head xml:id="i-BC36juB8tPADjJ4kFuq5qd" type="h3">
            10.4.3 Särskild satsning för nationella minoriteter, afrosvenskar
            och muslimer
          </head>
          <p xml:id="i-F3qAQoomLEfVjhXgfexYVs">
            Miljöpartiet vill ha en särskild satsning från statligt håll,
            exempelvis genom ett uppdrag till DO, att särskilt satsa på att
            motverka diskriminering och stärka ställningen i samhället för
            nationella minoriteter, afrosvenskar och muslimer.
          </p>
          <p xml:id="i-X73quLt115JHRvm7ndgHaP">
            Riksdagen tillkännager för regeringen som sin mening vad som
            anförs i motionen om en särskild statlig satsning på att motverka
            diskriminering och stärka ställningen i samhället för nationella
            minoriteter, afrosvenskar och muslimer.
          </p>
          <head xml:id="i-PxfouGWt8wBwiupmM4i2XC" type="h3">
            10.4.4 En skola fri från diskriminering och rasism
          </head>
          <p xml:id="i-RtmqwD6EcHQVdnJF9Vwtqt">
            Skolan är en nyckelarena för att motverka rasism i samhället.
            I en rapport från Säkerhetspolisen beskrivs skolan som en viktig
            arena för ett grundläggande arbete som kan bidra till att förebygga
            radikalisering. I rapporten konstateras att skolan behöver hjälpa
            till med undervisning i kritiskt tänkande, analys av propagandateknik
            samt trovärdighetsbedömning av sidor på internet. Skolan behöver
            då ges tillräckliga resurser både ekonomiskt och kompetensmässigt
            för att vid behov ta debatten om våldsbejakande extremism i olika
            former. 35 Miljöpartiet vill att skolor ges tillräckliga resurser
            för att kunna ta den viktiga roll som skolan behöver ta för att
            motverka rasism.
          </p>
          <p xml:id="i-9PV5KrFAZktZ3byJLpAGdu">
            Riksdagen tillkännager för regeringen som sin mening vad som
            anförs i motionen om en särskild statlig satsning på att motverka
            diskriminering och rasism i skolan.
          </p>
          <head xml:id="i-5wkXh3NJd8HAjdT5sJieQg" type="h2">
            10.5 Flexibel ledighet
          </head>
          <p xml:id="i-RCe8xR9v8pxCEQXkUdpVba">
            Vi har inte längre en statskyrka i Sverige och kristendomen är
            inte längre statsreligion. Trots detta är övervägande delen av
            alla nationella helgdagar på något sätt knutna till den kristna
            läran och kyrkoåret. Samtidigt som vi fortfarande har dessa kristet
            präglade helgdagar har vi stora befolkningsgrupper som tillhör
            andra religiösa grupperingar eller som saknar någon form av religiös
            tro. Ur detta perspektiv är det enligt vår mening självklart att
            det kristna helgdagsmonopolet måste ifrågasättas. Vårt förslag
            är att samtliga religiöst präglade helgdagar överförs till en
            form av ledighetspott som den enskilde fritt kan förfoga över.
            På så sätt kan alla personer vara lediga vid de helgdagar som
            bäst passar deras religiösa övertygelse. De som inte vill fira
            någon som helst religiös högtid kan använda dagarna för enbart
            vila och rekreation eller andra syften. Detta skulle även vara
            en logisk konsekvens av separationen mellan stat och kyrka och
            skulle visa alla människor i Sverige att alla religioner och trosövertygelser
            är lika mycket värda i statens ögon. Genomförandet av denna valfrihetsreform
            kan få ekonomiska konsekvenser för den enskilde; vissa kommer
            att förlora på det och vissa kommer att vinna. Några kostnader
            för staten torde inte uppkomma.
          </p>
          <p xml:id="i-66kTDwmWZoAatfVZJXeh9x">
            Riksdagen tillkännager för regeringen som sin mening vad som
            anförs i motionen om att införa flexibla helgdagar i form av en
            ledighetspott.
          </p>
          <head xml:id="i-QoF1tQS6R3d3Gf3HBBdHTK" type="h1">
            11 Ingen demokrati utan dig
          </head>
          <p xml:id="i-GDYwzgzhA46Dc8BSnEXnRN">
            Ett demokratiskt samhälle måste vara representerat av de människor
            som lever i samhället, annars är det ingen demokrati. Sveriges
            utveckling mot ett mångkulturellt samhälle måste bättre avspeglas
            på alla samhällsområden. Svenskar med utländsk bakgrund är underrepresenterade
            inom politiken, från valdeltagande till politiska uppdrag. 36
          </p>
          <head xml:id="i-D3NQndJAzzgsEUC6pRNtZj" type="h2">
            11.1 Ökat valdeltagande
          </head>
          <p xml:id="i-6ioABfB2VwRH7dSchU4Kso">
            Ett högt valdeltagande är viktigt för att de beslutande församlingarna
            ska uppfattas som legitima av medborgarna, och representativa
            för befolkningen. Alla röstberättigade har möjlighet att påverka
            sin och sina medmänniskors framtid, men det är många som väljer
            att avstå. I 2010 års val var valdeltagandet bland utrikes födda
            73 procent, jämfört med 87 procent bland de inrikes födda. Av
            utrikes medborgare med rösträtt till landstings- och kommunalval
            röstade endast 36 procent.
          </p>
          <p xml:id="i-Ufbw28bbPw7EtgKJXFnid6">
            Anledningarna till att många utlandsfödda eller med utländsk
            bakgrund avstår från sin påverkansmöjlighet kan vara flera. Det
            kan vara en känsla av att inte vara delaktig i det svenska samhället,
            bristande engagemang, eller att man inte förstår eller känner
            till det demokratiska systemet.
          </p>
          <p xml:id="i-Eyub1TNN5TEzJ987M4g1FV">
            Det låga valdeltagandet bland utrikes födda är ett demokrati-
            och delaktighets­problem. Det krävs åtgärder för att öka andelen
            röstande. Röstningsförfarandet måste vara tydligt och enkelt och
            det krävs även kontinuerliga informationsinsatser på olika språk
            i de valkretsar där valdeltagandet är lågt. Ett samarbete med
            lokala antidiskrimineringsbyråer och lokala föreningar kan vara
            ett verktyg för att öka delaktigheten.
          </p>
          <p xml:id="i-7hQ1kRHWNVSdFL2fnqnbix">
            Direktvalda stadsdelsnämnder i storstäderna är också ett sätt
            att öka den demokratiska delaktigheten och valdeltagandet. När
            människor känner att deras röst får betydelse, och de även känner
            till de människor som sitter i nämnden, ökar engagemanget. Idag
            går utvecklingen ofta i motsatt riktning allt fler frågor flyttas
            över till centrala nämnder och avståndet till politiken och politikerna
            ökar. Miljöpartiet anser att försöks­verksamhet med direktvalda
            stadsdelsnämnder ska införas i någon av storstäderna.
          </p>
          <p xml:id="i-EcfypeGFdNX7SbhVkiyGPs">
            Riksdagen tillkännager för regeringen som sin mening vad som
            anförs i motionen om att möjliggöra försöksverksamhet med direktvalda
            stadsdelsnämnder.
          </p>
          <head xml:id="i-WxHUf7GLwvQ76N9AG514bt" type="h2">
            11.2 Rättvis rösträtt
          </head>
          <p xml:id="i-TmY8iVdcXghiwRqGYTJzTW">
            Personer som är folkbokförda i Sverige och som samtidigt är medborgare
            i något EU-land, Norge eller Island har enligt gällande svensk
            lag rätt att rösta i kommunal- och landstingsval om de har varit
            folkbokförda i minst fyra månader, dvs. senast i maj under ett
            valår. Medborgare från länder utanför EU måste dock ha varit bosatta
            i Sverige i minst 36 månader innan de får samma rätt som EU-medborgarna
            ges.
          </p>
          <p xml:id="i-ATqk1TfPGa2Lr6R7TpETed">
            Detta innebär exempelvis att en bulgarisk medborgare som flyttar
            till Sverige i maj 2014 får rätt att rösta i kommunalvalet 2014,
            medan en marockansk medborgare som flyttade till Sverige i maj
            2012 inte får samma rätt. Den här orimliga uppdelningen mellan
            medborgare inom och utom EU måste upphöra.
          </p>
          <p xml:id="i-XKsCYh22tZyGCTnE2H9rdS">
            Att värna om likabehandlingsprincipen är viktig; just därför
            ska vi inte diskriminera vissa grupper bara för att de råkar vara
            icke EU-medborgare. Med anledning av detta föreslår vi att riksdagen
            ska besluta att ge personer som är folkbokförda i Sverige och
            har ett annat medborgarskap än EU, Norge och Island samma rätt
            att delta i kommunal- och landstingsval som medborgare i EU, Norge
            och Island bosatta i Sverige har.
          </p>
          <p xml:id="i-4hv2PinKV32RtJDCBv7x7Y">
            Riksdagen tillkännager för regeringen som sin mening vad som
            anförs i motionen om att personer som är folkbokförda i Sverige
            och har ett annat medborgarskap än EU, Norge och Island ska ges
            samma rätt att delta i kommunal- och landstingsval som medborgare
            i EU, Norge och Island bosatta i Sverige har.
          </p>
          <head xml:id="i-3Yf4cx5yKHqCg3pMmxBv7E" type="h2">
            11.3 Politisk demokrati
          </head>
          <p xml:id="i-Y4tWCNnWRKKnP2RUwdZjGw">
            Många som kommer till Sverige har en dröm om att äntligen få
            engagera sig politiskt i fred och frihet. Verkligheten för politiker
            med utländsk bakgrund visar sig dock innehålla många hinder för
            verkligt deltagande. Många vittnar om svårigheter att förstå de
            osynliga och informella spelregler som gäller inom politiken,
            som blir synliga först när någon överskrider dem. Strukturer missgynnar
            särskilt kvinnor, och i ännu högre utsträckning kvinnor som bär
            slöja, som ofta får känna av en dubbel belastning. 37 En undersökning
            från SCB visar till och med att politiker med utländsk bakgrund
            är betydligt mer utsatta för hot än politiker med svensk bakgrund.
            Ungefär 40 procent av politikerna med utländsk bakgrund har utsatts
            för hot eller trakasserier, jämfört med 29 procent för politiker
            med svensk bakgrund. Det är också skillnad i hotens karaktär;
            politiker med utländsk bakgrund får oftare rasistiska hot medan
            politiker med svensk bakgrund får hot som gäller politiska beslut.
            38
          </p>
          <p xml:id="i-K3GVo1Z59BhNNW34qEpTDd">
            Sverige har ett demokratiproblem när vår mångkulturella befolkning
            inte speglas i våra politiska församlingar. Utrikes födda och
            personer med utländsk bakgrund är underrepresenterade bland de
            förtroendevalda i kommunerna. Gruppen med födelseland utanför
            Sverige utgör ungefär 9 procent av de förtroendevalda i kommunerna
            jämfört med 17 procent av befolkningen. Det gäller även svenskfödda
            med två utrikes födda föräldrar. Forskning har visat att mönstret
            har sett likadant ut under hela 2000-talet. 39
          </p>
          <p xml:id="i-KADJ8Vy5YDexBXcRb7PiVW">
            Det ligger alltså ett stort ansvar på de beslutande församlingarna
            att förändra sina strukturer och arbetsformer så att även personer
            med utländsk bakgrund attraheras av politiskt arbete och känner
            ett ansvar för styret av både sin bostadsort och riket som helhet.
          </p>
          <head xml:id="i-N741f6Wyac9nnpcbmyT92m" type="h1">
            12 Trygghet och framtidstro
          </head>
          <p xml:id="i-UFgMNtook5To4xmpPaqth2">
            Ett visst samhällsklimat göder främlingsfientlighet medan ett
            annat skapar framtidstro. Tyvärr blir det allt glesare mellan
            maskorna i samhällets skyddsnät. Regeringens politik har ökat
            klyftorna i samhället. De som har halkat efter mest är unga föräldrar,
            barn till utrikes födda och ensamstående kvinnor och deras barn.
          </p>
          <p xml:id="i-Hp2HbGQQMbkWqTcXCNfjUE">
            Vi behöver fördela våra gemensamma resurser mer jämnt mellan
            olika grupper och skeden i livet. Det är feltänkt och kontraproduktivt
            att som i dag använda brist på grundläggande trygghet som ett
            incitament för människor att skaffa arbete. Tvärtom är den grundläggande
            tryggheten i form av bostad och försörjningsmöjlighet en nödvändig
            förutsättning för att kunna delta i samhället.
          </p>
          <head xml:id="i-FW5p84wkjSLPZ5f1ntseDZ" type="h2">
            12.1 Arbetslivstrygghet
          </head>
          <p xml:id="i-4RzrdYj9Y3Rj8K2mvGqmgQ">
            Det är anmärkningsvärt att orsaken till att man inte kan arbeta
            är avgörande för vilken ersättning man får. Dagens sjukförsäkring
            och arbetslöshetsförsäkring är ett svåröverskådligt lapptäcke
            av olika regler, ersättningar och bidrag.
          </p>
          <p xml:id="i-Vf3yRyyrAePHzMxDrBReiw">
            Miljöpartiet vill införa ett och samma trygghetssystem arbetslivstrygghet
            för den som är sjuk, arbetslös eller i behov av försörjningsstöd.
            Människor ska slippa slussas runt mellan olika myndigheter och
            handläggare. De ska kunna veta vart de ska vända sig, och vilken
            ersättning som är att vänta. Ersättningsnivån ska vara lika stor
            oavsett om man är sjuk eller arbetslös.
          </p>
          <p xml:id="i-8bJPcJCrnZYBSVrHP8dRUb">
            Många barn har inte råd att följa med på skolutflykter och vill
            helst inte ta hem kompisar. Barn som lever i ekonomisk utsatthet
            löper större risk att inte få en fullständig utbildning, att få
            sämre hälsa, oftare drabbas av sjukdomar, våld och olycksfall
            och att i större utsträckning mobbas i skolan. De är oftare otrygga
            rädda och deras liv begränsas i högre utsträckning av låg självkänsla.
            Allra mest ekonomiskt utsatta är barn till ensamstående kvinnor
            med utländsk bakgrund. Att vara fattig i ett välfärdsland betyder
            att inte kunna delta i samhällsbygget på samma villkor som andra,
            att inte bli delaktig. Delaktighet och inflytande i samhället
            är en av de mest grundläggande förutsättningarna för en god folkhälsa.
            Brist på inflytande och möjligheter att påverka den egna livssituationen
            har ett starkt samband med hälsa.
          </p>
          <p xml:id="i-7BW2TVeFTa86SFWQn418cM">
            Vi hänvisar till Miljöpartiets budgetmotion för 2013 för vidare
            beskrivning av vår politik för arbetslivstrygghet.
          </p>
          <head xml:id="i-5HoKG42NxtBJMM2ywDeCmn" type="h2">
            12.2 En god bostadsmiljö
          </head>
          <p xml:id="i-VCWWJ5h9CKFYBk5zrqdR2W">
            Människors möjligheter att leva ett gott liv ska vara oberoende
            av var de bor. Det finns idag områden i Sverige som präglas av
            isolering, både social och fysisk. Det är samhällets ansvar att
            vidta åtgärder för att öka attraktiviteten i dessa områden. Genom
            att bryta ner den fysiska isoleringen kan också den sociala minskas.
            Detta kan ske genom att områden binds samman genom stråk och ny
            bebyggelse. Planering av bostadsområden, såväl vid upprustning
            som vid nybyggnation, ska främja trygghet genom exempelvis bra
            belysning. Fler möjligheter att utveckla utsatta bostadsområden
            genom sociala investeringar behövs, till exempel genom att kommuner
            och statliga myndigheter samverkar för att frigöra kapital till
            satsningar inom skola, fritidsverksamhet och jobb.
          </p>
          <p xml:id="i-6ACWgyQUj3YCvtDRM4yAmT">
            Andelen fattiga bland utrikes födda är betydligt större än i
            befolkningen som helhet, inte minst på grund av arbetslöshet och
            diskriminering. Länge har barnfattigdomen varit överlägset störst
            bland utrikes födda.
          </p>
          <p xml:id="i-3n9C2kWb1HdLN5ZA3LPRZW">
            Höjd boendekvalitet går hand i hand med ökade incitament för
            byggande och lokalt näringsliv. Det är viktigt att utvecklingen
            i alla områden sker i samverkan med dem som bor och verkar på
            platsen. I stadsdelen Rosengård i Malmö har det till exempel gjorts
            en satsning på så kallade bokaler (bostad + lokal), där bostäder
            kombineras med näringslivsverksamhet på gatuplan. Detta är ett
            sätt att inkludera de boende i utvecklingen av bostadsområdet.
            Ett annat bra exempel är det kommunala bostadsbolaget Telge Hovsjö
            som äger och förvaltar lägenheter i stadsdelen Hovsjö i Södertälje.
            Där utbildas och involveras arbetslösa Hovsjöbor i upprustningsarbetet
            och ungdomar får möjlighet att sommarjobba med att utveckla och
            underhålla området. Det kommunala bostadsbolaget samarbetar tätt
            med intresseorganisationer, myndigheter och föreningar, och de
            boende är också representerade i styrelsen.
          </p>
          <p xml:id="i-KrBjcrh94GdQDZgB7t3Jbe">
            Genom en ökad närvaro av näringsliv och offentlig verksamhet
            i de berörda områdena skapas arbetstillfällen, ökad trygghet och
            minskad isolering. Segregationsperspektivet bör därför även tas
            i beaktande vid beslut om ut- och omlokalisering av statliga myndigheter.
            Ansvaret för en god bostadsmiljö ligger till stor del på den kommunala
            nivån, men det ankommer på riksdag och regering att skapa förutsättningar
            och minimera hinder.
          </p>
          <p xml:id="i-VwUydaEHgLZwiKVQLcdmA4">
            Riksdagen tillkännager för regeringen som sin mening vad som
            anförs i motionen om en kraftsamling för bostadsområden som präglas
            av sociala problem.
          </p>
        </div>
        <div xml:id="i-9v99H5LNvbJdYHUMUqPXTf" type="signatureBlock">
          <list xml:id="i-5SPbWkZvsFtMhUSZS8xZDK">
            <item xml:id="i-8ReqRHifMkLnHWhPCutNh7" who="i-ST3KmJ7dwych9bUEkWZEu6" type="signature">
              Åsa Romson (MP)
            </item>
            <item xml:id="i-S6abzNGmED9ZbL2jMik6Ur" who="i-HsGsAzKWHQY5pjyAYNXAz7" type="signature">
              Maria Ferm (MP)
            </item>
            <item xml:id="i-JRahePqfkeWbk1EA8VhtCK" who="i-FfCiJc8kVZcwio9wsCvVkH" type="signature">
              Mehmet Kaplan (MP)
            </item>
            <item xml:id="i-BcUwQunvZ9r1SrKfQpfedv" who="i-iThmkGNxBe7XUsT8b92pZ" type="signature">
              Jabar Amin (MP)
            </item>
            <item xml:id="i-62WoqxLu1warn9PYpfKWxV" who="i-XSuWURvcJRjSbVSYUBBuD2" type="signature">
              Stina Bergström (MP)
            </item>
            <item xml:id="i-Lps9XVEaM1MSPmdokd8q45" who="i-C2s3YhmmVmNkgvznmmnD4x" type="signature">
              Per Bolund (MP)
            </item>
            <item xml:id="i-CssojTByFRugTMxp9KMKsB" who="i-Vx7eV6CLwK4q8nMYx4Sry4" type="signature">
              Agneta Börjesson (MP)
            </item>
            <item xml:id="i-RgngzfaLy7K3DcKL2s5jys" who="i-34FRvyXQKUigF3Qr9AwKJe" type="signature">
              Bodil Ceballos (MP)
            </item>
            <item xml:id="i-8h2ESYHbRQ5TA79HXCXE5q" who="i-SNtv8jZRB19Jr8oegj1mGK" type="signature">
              Esabelle Dingizian (MP)
            </item>
            <item xml:id="i-HGMPCPd96CZRJZfPxHBxJX" who="i-UFTZBKNRWWLXUXAtcCcVfH" type="signature">
              Tina Ehn (MP)
            </item>
            <item xml:id="i-91X5pGXQz3xMB6xxxVrndg" who="i-Xw3dNbwa4hjDiSrSfFCZsz" type="signature">
              Magnus Ehrencrona (MP)
            </item>
            <item xml:id="i-QgRJReeFuZm9sU2Rbugzz7" who="i-7YbH6oTUwG4Qn94QEVE6as" type="signature">
              Gunvor G Ericson (MP)
            </item>
            <item xml:id="i-N4AhMzed3JXJQAePnSkKbj" who="unknown" type="signature">
              Jonas Eriksson (MP)
            </item>
            <item xml:id="i-P3DBW5Np7L9Mt2RmYUimZJ" who="i-9BUsH2Bn1bGihptNC5r7uq" type="signature">
              Peter Eriksson (MP)
            </item>
            <item xml:id="i-Bh1kupvp3vJXRwi2CvHPJS" who="i-Q6T8pKy9pERdSQEuTcARyR" type="signature">
              Lotta Hedström (MP)
            </item>
            <item xml:id="i-HbfScnd4NGFXxtdE1fs2CM" who="i-9x2nw6aosA3pyEJfJTc1eD" type="signature">
              Ulf Holm (MP)
            </item>
            <item xml:id="i-W9fJQBve4rGbRf2A63XNza" who="i-WG11xmCpAW9nyyXv1sJFAK" type="signature">
              Helena Leander (MP)
            </item>
            <item xml:id="i-9L5TBN5MRTtzhwb8GzNGS7" who="i-DLt3BwBDVwBxqxVEki5m5B" type="signature">
              Annika Lillemets (MP)
            </item>
            <item xml:id="i-FpJAMim5haGJF9pm8AtD7a" who="i-VRHymVx7EsX48sg7b5qmpS" type="signature">
              Jan Lindholm (MP)
            </item>
            <item xml:id="i-GmGz29dqifGnATqtnCQu2d" who="i-D7mgFwiCKxywz1E18YrEuZ" type="signature">
              Agneta Luttropp (MP)
            </item>
            <item xml:id="i-RfDyXiTmBshRLKMVH63WbV" who="i-FeVXF7pVocmUfQoPXGuJKR" type="signature">
              Valter Mutt (MP)
            </item>
            <item xml:id="i-B3tXEBHQw5Pr6RKg5VXbSJ" who="i-LSGLGKPPdgKqe7pxwHn9sf" type="signature">
              Lise Nordin (MP)
            </item>
            <item xml:id="i-CEHpkmbe7qzmk8tTZ9f2Ka" who="i-V1piU7dAy9T73Gqt6tm91j" type="signature">
              Kew Nordqvist (MP)
            </item>
            <item xml:id="i-QGUqJ1qReTz1yjEaWr5qqk" who="i-2GE534P2Foy3WpqKPVNeW8" type="signature">
              Mats Pertoft (MP)
            </item>
            <item xml:id="i-C1ogj2GRp9whUfHmyKFkTm" who="i-2EZPhWWR7yHztg3zN2aNvh" type="signature">
              Peter Rådberg (MP)
            </item>
          </list>
        </div>
      </div>
    </body>
  </text>
</TEI>
