<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SfU-04064">
  <teiHeader>
    <fileDesc>
      <titleStmt>
        <title>med anledning av prop. 2020/21:191 Ändrade regler i utlänningslagen</title>
        <author corresp="i-WjgeYy5RFWngMB9NwFvFEY">av Christina Höj Larsen m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4064 av Christina Höj Larsen m.fl. (V)</title>
          <idno type="rdwebb">H8024064</idno>
          <rs type="number">4064</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H8024064/text</ref>
          <ref type="dokument_url_html">http://data.riksdagen.se/dokument/H8024064</ref>
          <ref type="dokumentstatus_url_xml">http://data.riksdagen.se/dokumentstatus/H8024064</ref>
          <ref type="docx">http://data.riksdagen.se/fil/EF354384-134F-45D4-958D-D95D87A4F80D</ref>
          <ref type="pdf">http://data.riksdagen.se/fil/A171589E-BA59-48B0-B121-F80F344DA1F6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-FuB3cuMCbWwoHvBjjsydu1"/>
        <correspContext corresp="i-FuB3cuMCbWwoHvBjjsydu1">
          <ref>Proposition 2020/21:191</ref>
        </correspContext>
        <correspAction xml:id="i-Lvea86a8WsuAKUjdqwdjkT" type="signed"/>
        <correspContext corresp="i-Lvea86a8WsuAKUjdqwdjkT">
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction type="submitted" xml:id="i-3afnvWgJVFKxLNCdy5A26z">
          <date when="2021-05-12"/>
          <time when="10:42:24"/>
        </correspAction>
        <correspAction type="dismissed" xml:id="i-HXHF5dfz4bVGFK95YJwXsL">
          <date when="2021-05-18"/>
        </correspAction>
        <correspAction type="reviewed" xml:id="i-FYxwMFTZ8JrBs6R7AB3dZZ">
          <date when="2021-05-18"/>
          <time when="10:03:48"/>
        </correspAction>
        <correspAction type="referred" xml:id="i-HHJK8z1Se2ibV4fLRfgSZM">
          <date when="2021-05-19"/>
        </correspAction>
        <correspAction type="assigned" xml:id="i-SFtG53kGnSCMpia4tmnLEm">
          <date when="2021-06-22"/>
          <time when="17:12:34"/>
        </correspAction>
        <correspContext corresp="i-SFtG53kGnSCMpia4tmnLEm">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-165JtTY5C3qHMwByf3PJFR"/>
        <correspContext corresp="i-165JtTY5C3qHMwByf3PJFR">
          <ref type="uppgift">2020/21:SfU28</ref>
          <ref type="ref_dok_id">H801SfU28</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU28</ref>
          <ref type="ref_dok_titel">Ändrade regler i utlänningslagen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:4064 av Christina Höj Larsen m.fl. (V) med anledning av prop. 2020/21:191 Ändrade regler i utlänningslagen</div>
      </div>
      <div type="motBody">
        <div type="TOC" xml:id="i-VABDhCg3DLQe6KR3SxKvWw">
          <head xml:id="i-SdU2rhM3vc4Wnqibe35za1">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Behovet av ändrade regler
            </item>
            <item style="indent-level: 2">
              4.1 Migrationskommitténs direktiv
            </item>
            <item style="indent-level: 1">
              5 Begränsningslagen
            </item>
            <item style="indent-level: 1">
              6 En feministisk regering med rötterna i arbetarrörelsen
            </item>
            <item style="indent-level: 2">
              6.1 Försämrad jämställdhet
            </item>
            <item style="indent-level: 2">
              6.2 Försämringar för barn
            </item>
            <item style="indent-level: 2">
              6.3 Försämrad arbetsmarknad
            </item>
            <item style="indent-level: 2">
              6.4 Försämrad integration
            </item>
            <item style="indent-level: 1">
              7 En återgång till utlänningslagen
            </item>
            <item style="indent-level: 1">
              8 Avslå propositionen
            </item>
            <item style="indent-level: 2">
              8.1 Översyn och övergångsbestämmelser
            </item>
            <item style="indent-level: 2">
              8.2 Verkställighetshinder
            </item>
            <item style="indent-level: 2">
              8.3 Rättssäkerhet
            </item>
            <item style="indent-level: 2">
              8.4 Regularisering
            </item>
          </list>
        </div>
        <div type="motProposal" subtype="förslag">
          <head xml:id="i-2NCNNhrWurzkjQDa6bp9iy">
            2 Förslag till riksdagsbeslut
          </head>
          <list style="ol">
            <item xml:id="i-56M1BYn3pCV9PVcAXoHaVP">
              Riksdagen avslår proposition 2020/21:191 Ändrade regler i utlänningslagen.
            </item>
            <item xml:id="i-1xhF5f88fUWESTcftEtCz">
              Riksdagen ställer sig bakom det som anförs i motionen om att
              regeringen vid en återgång till utlänningslagens lydelse före
              den 20 juli 2016 bör återkomma med förslag på översyn av lagen
              och nödvändiga övergångsbestämmelser och tillkännager detta för
              regeringen.
            </item>
            <item xml:id="i-VqVRhppYSZbxViU7hShCY7">
              Riksdagen ställer sig bakom det som anförs i motionen om att
              regeringen bör tillsätta en utredning för att se över rättssäkerheten
              inom asylprocesser och tillkännager detta för regeringen.
            </item>
            <item xml:id="i-7rwnZspvuN2p4ZpPcR8z2Q">
              Riksdagen ställer sig bakom det som anförs i motionen om att
              de ensamkommande barn och unga som varit i Sverige i över ett
              år ska beviljas permanenta uppehållstillstånd och tillkännager
              detta för regeringen.
            </item>
            <item xml:id="i-R4UiXPVKzyUpH5AwfnJ3vA">
              Riksdagen ställer sig bakom det som anförs i motionen om att
              regeringen bör utreda möjligheten att införa en form av regularisering
              för den som drabbats av den bristande migrationslagstiftning som
              gällt de senaste åren och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-Deqt17tsgogNP3UFNnrwWH">
            3 Inledning
          </head>
          <p xml:id="i-Nx8J3wd4GpETCzKjTqTgt8">
            Regeringen föreslår genom proposition 2020/21:191 Ändrade regler
            i utlänningslagen en rad förändringar i utlänningslagen (2005:716).
            Ändringarna innebär bl.a. att uppehålls­tillstånd som beviljas
            för bl.a. skyddsbehövande som huvudregel ska vara tidsbegrän­sade,
            att permanent uppehållstillstånd tidigast ska kunna beviljas efter
            att utlänningen har haft tidsbegränsat uppehållstillstånd i minst
            tre år och endast om vissa särskilda krav är uppfyllda. Regeringen
            föreslår också att ett försörjningskrav införs vid anhöriginvan­dring.
            Kravet innebär att anknytningspersonen även kan försörja den anhörige.
            En vuxen person som har vistats i Sverige med uppehållstillstånd
            och under den tiden fått en särskild anknytning till Sverige ska
            enligt propositionen kunna beviljas uppehålls­tillstånd om omständigheterna
            är särskilt ömmande. Vidare föreslår regeringen en återgång till
            de bestämmelser om uppehållstillstånd på grund av särskilt och
            synnerligen ömmande omständigheter som gällde innan lagen (2016:752)
            om tillfälliga begräns­ningar av möjligheten att få uppehållstillstånd
            i Sverige trädde i kraft samt att det ska införas en möjlighet
            för vissa statslösa utlänningar som har fötts i Sverige och som
            har tidsbegränsat uppehållstillstånd att beviljas svenskt medborgarskap.
            Med anledning av förslagen i propositionen föreslås därtill följdändringar
            i vissa andra lagar.
          </p>
          <p xml:id="i-TVnK92L1GjSb5Zn7evP9Sy">
            Lagändringarna föreslås träda i kraft den 20 juli 2021 då lagen
            (2016:752) om tillfälliga begränsningar av möjligheten att få
            uppehållstillstånd i Sverige (begränsningslagen) upphör att gälla.
          </p>
          <p xml:id="i-MjArfuQB6Dgd33R6T4yrAC">
            Förslagen i propositionen bygger på betänkandet (SOU 2020:54)
            En långsiktigt hållbar migrationspolitik som lämnades av den parlamentariskt
            sammansatta migrationskommittén (dir. 2019:32) och några ytterligare
            förslag som utarbetats i Regeringskansliet för att hantera vissa
            brister i migrationskommitténs arbete.
          </p>
          <head type="h1" xml:id="i-FYMinZ2MZjahRB5Yfm9kDA">
            4 Behovet av ändrade regler
          </head>
          <p xml:id="i-UFbobq8Pvq72ty2hRkbn57">
            Regeringen anser att ”Det finns behov av ändrade regler för att
            regelverket om möjlighet att beviljas uppehållstillstånd i Sverige
            ska vara långsiktigt hållbart och inte väsentligen avvika från
            regelverken i andra EU-länder. Regelverket ska vara humant, rättssäkert
            och effektivt och värna asylrätten.”
          </p>
          <p xml:id="i-YRCUtQuyJnyDV6QakR9CEh">
            Vänsterpartiet instämmer i att det behövs en ny migrationspolitik.
            Vi anser att den svenska asyllagstiftningen behöver förbättras
            och utvecklas. Efter flera års tvära kast och otillräckligt beredd
            lagstiftning är det hög tid att skapa en genomtänkt och solidarisk
            flyktingpolitik som tar avstamp i internationella konventioner
            och deras andemening. Tyvärr lever denna proposition varken upp
            till regeringens ambitioner eller Vänsterpartiets förhoppningar.
          </p>
          <p xml:id="i-X3n3hGnvG8srDz6DLhJC7G">
            Förslagen innebär att den kraftigaste omsvängningen av svensk
            migrationslag­stiftning någonsin, med undantag av några mindre
            ändringar, nu ska göras permanent. Sverige föreslås få en lagstiftning
            som är näst intill så sträng den kan vara, utan att bryta mot
            de konventioner och den EU-rätt Sverige är bundet att följa. Denna
            förändring kommer att dramatiskt försämra förutsättningarna för
            de som söker skydd i Sverige, för integrationen och för samhället
            i stort. I propositionen konstaterar regeringen att förslagen
            kommer att leda till försämringar ur ett barnrättsperspektiv,
            försämrad jämställdhet, försämrad integration samt vissa försämringar
            avseende nyanländas hälsa. Förklaringen till att regeringen vill
            genomföra alla dessa försämringar är att den anser det sannolikt
            att de ska få färre människor att söka skydd i Sverige, och att
            de ska leda till att andra länder tar ett större ansvar. Vänsterpartiet
            står inte bakom ambitionen att färre ska söka skydd i Sverige.
            Det finns inte heller stöd för att de strängare reglerna kommer
            att leda till att färre söker sig hit eller att andra länder tar
            ett större ansvar, vilket fem år med begränsningslagen har visat.
          </p>
          <p xml:id="i-6rBRqHnqxShMoCswydeff4">
            Förslagen i denna proposition är i stället uttryck för den sämsta
            formen av symbolpolitik, som syftar till att skyla över denna
            regerings oförmåga att bygga upp en robust välfärd och utjämna
            klyftorna i samhället genom att skylla på de som sökt skydd från
            krig och förtryck. Som resultat blir Sverige ett sämre land att
            leva i, både för den som söker skydd och för alla andra som lever
            här.
          </p>
          <p xml:id="i-6p93UpYMByDRderudCDR3G">
            Denna motion behandlar regeringens proposition, och kritiken
            i den riktas därmed i huvudsak mot regeringen. Vänsterpartiet
            vill därför förtydliga att den politik som högerpartierna (M,
            SD, KD och L) för är ännu värre, även om skillnaderna är sorgligt
            små.
          </p>
          <p xml:id="i-AhrTPyNDo2MNTziUqSse9w">
            Högerpartiernas projekt går ut på att attackera välfärden och
            bryta ned våra trygghetssystem. Till sin hjälp tar de ett parti
            som uttryckligen baserar sin politik på rasistiska idéer. Det
            syns tydligt i deras förslag på hur nyanländas rätt till ersättningar
            och bidrag ska begränsas. Genom att utmåla de som söker skydd
            här som hot och belastning blir de lättare att angripa och det
            bli lättare att neka dem deras rättigheter. I grunden vill högern
            skära ned på trygghetssystemen för alla, det är klassisk höger­politik.
            Det är lättast att göra det för just dessa grupper, därför börjar
            de där. Migrations­kommitténs sekretariat konstaterade i ett underlag
            till kommittén att EU-rätten inte till­åter den typen av åtskillnad
            mellan nyanlända och medborgare. Den väg högerpartierna föreslår
            kommer att drabba oss alla, om den blir verklighet.
          </p>
          <p xml:id="i-9goKkbRH61FE3ZvuNLuqVj">
            Det är därför obegripligt att regeringen driver sin migrationspolitik
            i samma riktning. Socialdemokraternas främsta mål i migrationskommittén
            var att komma överens med Moderaterna, trots att det mycket tidigt
            stod klart att M saknade intresse av att komma överens. De sökte
            sig i stället hela tiden längre högerut, närmare Sverige­demokraterna,
            för varje steg S tog i deras riktning. För att oavsett vilket
            förslag regeringen skulle lägga fram kunna säga att det inte är
            tillräckligt strängt. Därmed släppte S alla politiska ambitioner
            om en rimlig och hållbar migrationslagstiftning.
          </p>
          <p xml:id="i-D2T2KQPRNGVHigSWgYgA6J">
            Vänsterpartiet menar att januaripartierna (S, MP, C och L) borde
            ha sökt samarbete och samtal med oss. En regering som bildades
            för att hålla SD borta från makten borde även verka för att minimera
            SD:s inflytande i deras viktigaste fråga. Genom ett sådant samarbete
            skulle Sverige ha kunnat få en verkligt hållbar, human, effektiv
            och rättssäker migrationspolitik.
          </p>
          <head type="h2" xml:id="i-54dwHrb5yobbPv53yZJ7y9">
            4.1 Migrationskommitténs direktiv
          </head>
          <p xml:id="i-CTvJR4n9PHh7Wgwk4CYFbS">
            Regeringens bedömning av behovet av en ny lagstiftning ligger
            nära migrations­kommitténs direktiv. Regeringen skriver i propositionen
            att migrationskommittén inte gjort någon uttrycklig bedömning
            avseende behovet av lagstiftning. Vänsterpartiet ifrågasätter
            den slutsatsen då migrationskommittén genom sin ytterst medvetna
            tolkning och förvrängning av direktiven arbetat fram förslag som
            går i en mycket restriktiv riktning. Direktiven till migrationskommittén
            utgick i hög utsträckning från begräns­ningslagen och arbetet
            och inriktningen i migrationskommittén fördes i en än mer restriktiv
            riktning. Utgångspunkter och delar av uppdraget som kunde öppna
            för förslag i mindre restriktiv riktning valdes medvetet bort.
            Migrationskommitténs förslag utgör grunden för regeringens proposition,
            varför kommitténs tolkning av direktiven och bedömning av behovet
            av lagstiftning får väldigt tydliga effekter.
          </p>
          <p xml:id="i-SyeF9i5cKUChR2U1Y5GUeg">
            Enligt direktiven ska den framtida migrationspolitiken vara långsiktigt
            hållbar, human, effektiv och rättssäker. Dessutom ska det svenska
            regelverket inte väsentligen avvika från andra EU-länders. Kommittén
            arbetade i stället för att ta fram en så restriktiv lagstiftning
            som möjligt, utifrån argumentationen att lagstiftningen inte väsentligen
            bör avvika från de övriga nordiska ländernas. Därmed är förslagen
            som kommittén lägger fram betydligt mer restriktiva än övriga
            EU-länders lagstiftning. Detta framgår både av kommitténs betänkande
            och de jämförelser som Röda Korset tagit fram (Rätten till familjeåterförening
            – en europeisk jämförelse och Längd på uppehålls­tillstånd – en
            europeisk jämförelse). Kommittédirektiven säger ingenting om jämfö­relser
            med de nordiska länderna, det är något kommittén själv hittat
            på. Det är också en jämförelse som leder fel då varken Norge eller
            Danmark omfattas av samma EU-lagstiftning som Sverige.
          </p>
          <p xml:id="i-PCrY837AWQXXa1r1W6k9N8">
            Inte heller direktivet om att den framtida migrationspolitiken
            ska vara rättssäker har uppfyllts. Ett exempel på hur den föreslagna
            lagstiftningen fortsätter bygga in rätts­osäkerhet i prövningar
            och avgöranden är genom att göra skillnad på tillståndslängder
            för olika skyddsgrunder. Att dra en tydlig gräns för om en person
            har skyddsskäl som flykting eller alternativt skyddsbehövande
            är mycket svårt, vilket bl.a. syns i utvärde­ring av Migrationsverkets
            handläggning som inte är enhetlig på denna punkt. Det har också
            konstaterats genom Asylrättscentrums arbete och rapporter. Dessutom
            förespråkar UNHCR, EU-kommissionen och Europarådet likabehandling
            av flyktingar och alter­nativt skyddsbehövande. Flyktingar och
            alternativt skyddsbehövande förenas av att de genom sin beviljade
            skyddsstatus bedöms ha rätt till skydd och endast kunna leva här.
            Utvecklingen i Europadomstolen pekar mot likabehandling mellan
            skyddsgrunder. Vänsterpartiet hade hellre sett en bred översyn
            av rättssäkerheten i asylärenden, något som vi fört fram i kommittén.
            En sådan transparent genomlysning med förslag till förbättringar
            skulle dessutom kunna återupprätta en del av den legitimitet kring
            rättssäkerheten som tyvärr gått förlorad de senaste åren.
          </p>
          <p xml:id="i-D9qAmSSTWjYABwvG6fD49T">
            Vidare är det svårt att se vad som är effektivt och humant i
            en ordning där människor tvingas förlänga sina uppehållstillstånd
            med två års mellanrum trots att skyddsbehoven kvarstår i nästan
            samtliga fall. Det är också svårt att finna det humana i ett försörjningskrav
            som tvingar en förälder att välja vilket barn hen vill återförenas
            med, om familjeåterförening alls tillåts.
          </p>
          <p xml:id="i-JdE8CkJJcjcFbMYM3CKJCF">
            Den långsiktiga hållbarheten i lagstiftningen har av kommittén
            tolkats som att den ska hålla för politiska förändringar i riksdagen.
            Det står nu klart att högerblocket kommer att riva upp denna lagstiftning
            om de kommer till makten efter nästa val, varför även denna märkliga
            tolkning av direktivet kommit på skam. Vänsterpartiet vill hellre
            se en lagstiftning som är långsiktigt hållbar för de som söker
            skydd i Sverige och deras tillgång till de mänskliga rättigheterna,
            för jämställdheten, barns möjligheter att få sina rättigheter
            tillgodosedda och för goda förutsättningar för integration och
            etablering. En lagstiftning som avviker från den ambitionen kommer
            behöva kompletteras med olika undantagsbestämmelser när de orimliga
            och omänskliga konsekvenserna av den blir uppenbara. Därmed kan
            en sådan lagstiftning aldrig bli hållbar. Det, om något, borde
            vi ha lärt oss efter fem år med begränsningslagen.
          </p>
          <p xml:id="i-G4gyz54Rr5k6xHUjcN79fk">
            Kommitténs arbetssätt och tolkning av direktiven har lett till
            att förslagen bygger på felaktiga premisser, nämligen att vi behöver
            en stram migrationslagstiftning för att klara av integrationen.
            Detta trots att kommitténs underlag visar att begränsningslagen
            inte hade någon effekt på hur stor andel av de asylsökande i Norden
            som sökte sig till Sverige och att Migrationsverkets prognos visar
            på små effekter av att återgå till den ordinarie utlänningslagen.
            Bland annat framgår det av propositionen att kommun­mottagandet
            vid återgång till utlänningslagen antas öka med omkring 15 personer
            per kommun och år, i genomsnitt. Kommitténs betänkande visar även
            att antalet asyl­sökande inte påverkar integrationstakten.
          </p>
          <p xml:id="i-qtZ27XMe3h3NhsEVuggiS">
            Regeringens och kommitténs förslag vilar inte på den kunskap
            som finns och som tagits fram av kommitténs sekretariat. Förslagen
            motiveras med att det behövs en lagstiftning som asylrättsligt
            skrapar EU:s bottennivå för att förbättra integrationen, samtidigt
            som konsekvensanalyserna i kommitténs betänkande såväl som regeringens
            proposition tydligt visar att en sådan miniminivå – när det gäller
            t.ex. tillståndens längd och rätt till familjeåterförening – försämrar
            integrationen. Hade regeringen menat allvar med sin oro för att
            nyanlända ska drabbas av trångboddhet på grund av bostadsbrist
            eller av arbetslöshet på grund av otillräckliga språkkunskaper
            borde den lagt fram förslag på hur vi bygger Sverige rymligare
            och starkare genom att investera i bostads­byggande, i sfi från
            dag ett och i det välfärdssamhälle som historiskt har visat sig
            vara den viktigaste och effektivaste integrationsmotorn, även
            i internationell jämförelse.
          </p>
          <head type="h1" xml:id="i-KtUVUNPp5bWxibZg8tSELj">
            5 Begränsningslagen
          </head>
          <p xml:id="i-TFs7fFkbN8g2XAVTnyuSmR">
            Begränsningslagen kom till under speciella omständigheter, efter
            att fler än någonsin tidigare sökt asyl i Sverige och i EU under
            2015. En lång rad omvärldsfaktorer samspelade. Historiskt många
            människor var på flykt i världen. Bland annat miljontals från
            inbördeskriget i Syrien som pågår på tröskeln till Europa, men
            också från fortsatt terror, förföljelse och inbördeskrig i länder
            som Afghanistan, Eritrea och Irak. Undermåliga mottagandeförhållanden
            och bristande rättigheter i flyktingarnas grannländer, varav några
            inte ratificerat Genèvekonventionens senare tillägg och därför
            endast erkänner flyktingar från Europa, bidrog till att göra situationen
            ohållbar för flyktingar som i åratal levt där utan rättigheter
            och inte sällan under ny förföljelse.
          </p>
          <p xml:id="i-6WoViaDQhoz8VmwN3QZi18">
            EU:s bristande förmåga att komma överens om ett solidariskt mottagande
            där samtliga medlemsländer följer Europakonventionen och respekterar
            asylrätten samt ger skydd åt de som behöver det fördjupar utsattheten
            bland asylsökande som hamnar i läger i EU-länder längs unionens
            yttre gräns, på grund av den orättvisa Dublinför­ordningen. Det
            är uppenbart att EU-länderna vid EU:s yttre gränser saknar såväl
            förmåga som vilja att organisera ett värdigt mottagande med rättssäkra
            prövningar och att övriga medlemsländer saknar vilja att i sin
            tur omfördela asylsökande och att bidra till mottagandet. Det
            är alltså en värld i krig och konflikt och EU:s ohållbara och
            osolidariska system som helt bortser från Europas internationella
            förpliktelser gentemot människor på flykt som skapade situationen
            2015.
          </p>
          <p xml:id="i-D9xRZzhe6cCfi8Q3DEdEDr">
            Den svenska regeringen valde hösten 2015 att lägga fram begränsningslagen
            med motiveringen att Sverige under en tid behövde minska antalet
            asylsökande för att kunna hantera och förbättra mottagandet på
            sikt. Regeringen menade att färre asylsökande skulle vilja söka
            sig till Sverige om den svenska lagstiftningen anpassades efter
            EU:s miniminivå. Regeringen ansåg att detta även skulle förmå
            andra EU-länder att ta ett utökat ansvar. Regeringen hävdade att
            denna lagstiftning endast skulle vara tillfällig. Just lagens
            tillfällighet användes av regeringen som bärande argument för
            att göra inskränkningar som ett massivt antal remissinstanser
            motsatte sig. Det andra bärande argumentet var att lagstiftningen
            behövdes under en begränsad tid för att rusta mottagandet framöver.
          </p>
          <p xml:id="i-MJ1pxSV8ekrVbixVjyWtPa">
            Vänsterpartiet varnade redan då för att den tillfälliga lagstiftningen
            riskerade att permanentas på sikt, och för att en acceptans av
            denna lägstanivå skulle skapa politiska förutsättningar att fortsatt
            inskränka asylsökandes rättigheter även i andra europeiska länder.
            Vi kan nu tyvärr konstatera att våra värsta farhågor besannades.
            Sverige har under detta skamliga s.k. ”andrum” inte rustat samhället
            för ett bättre fortsatt mottag­ande, och övriga EU-länder har
            använt Sveriges minskade ansvarstagande som argument för att själva
            smita från sitt ansvar.
          </p>
          <p xml:id="i-Q9MYx9MTAPSrT3qvrkfijB">
            Ytterst riskerar denna ansvarslösa spiral att undergräva fundamentet
            för asylrätten. När världens rikaste länder, däribland Sverige,
            undan för undan kliver tillbaka från sina konventionsbundna löften
            är det svårt att se varför väldens fattigaste länder, där majori­teten
            av världens flyktingar befinner sig, ska vilja fullfölja sina.
            Med förslagen i denna proposition ser vi dessutom att begränsningslagen
            nu i princip föreslås bli permanent.
          </p>
          <p xml:id="i-DLygeFnGPDUJV2ngp3prrr">
            Redan innan begränsningslagen trädde i kraft sommaren 2016 var
            det svenska mottagandet åter på normala nivåer, långt under genomsnittet
            för 2000-talet. 2020 sökte strax under 13 000 människor asyl i
            Sverige, och 2021 väntas omkring 15 000 asyl­sökande. Det är de
            två lägsta siffrorna för hela 2000-talet, och de beror givetvis
            till stor del på reserestriktioner som införts under coronapandemin.
            Detta är ytterligare ett exempel på att det är faktorer i omvärlden
            som påverkar hur många människor som söker skydd i Sverige, snarare
            än den svenska asyllagstiftningen. Vänsterpartiet menar att det
            saknades behov av begränsningslagen redan när den infördes och
            att lagen haft mycket allvarliga negativa konsekvenser för både
            den enskilde asylsökande och för samhället i stort.
          </p>
          <head type="h1" xml:id="i-61bLpkaRRnb578tsLgHVeE">
            6 En feministisk regering med rötterna i arbetarrörelsen
          </head>
          <p xml:id="i-ET1detwrW2Kc2w8SzFTY55">
            Förslagen i propositionen får omfattande negativa konsekvenser
            för många grupper av människor och för samhället i stort. Det
            är svårt att förstå varför regeringen går fram med förslag som
            endast leder till försämringar, och inte gör någonting bättre.
            Att en regering som kallar sig feministisk, som gjort barnkonventionen
            till lag och vars ledande parti har sina rötter i arbetarrörelsen
            lägger fram förslag som dessutom så tydligt försämrar situationen
            för kvinnor, barn och maktbalansen på arbetsmarknaden är i grunden
            obegripligt och oförlåtligt.
          </p>
          <head type="h2" xml:id="i-SPahPeEaV7QFtriDoAf3ZL">
            6.1 Försämrad jämställdhet
          </head>
          <p xml:id="i-MnLd5Ji1amwwhtVrb8mBqE">
            Regeringen konstaterar själv i propositionen att nyanlända kvinnors
            arbetsmarknads­etablering i genomsnitt tar längre tid än nyanlända
            mäns, samtidigt som kvinnor i högre utsträckning arbetar deltid
            och har otrygga anställningar, vilket väntas innebära att det
            kommer att ta längre tid för kvinnor än för män att uppfylla föreslagna
            försörjningskrav för permanent uppehållstillstånd och familjeåterförening.
            Det kan därmed även ta längre tid för kvinnor att bli svenska
            medborgare, vilket påverkar jämställdheten negativt.
          </p>
          <p xml:id="i-AeS1Vg3N6fCqQBPwZzYa7g">
            Förslaget om försörjningskrav vid anhöriginvandring begränsar
            också kvinnors möjlighet till invandring och återförening, eftersom
            det är fler kvinnor än män som beviljas uppehållstillstånd på
            grund av anknytning. Kvinnor riskerar därmed att bli kvar i det
            förtryck och de krig som deras partner flytt från. Vidare konstaterar
            regeringen att vissa inlåsningseffekter kan uppstå för kvinnor.
            Det kan t.ex. handla om att kvinnor som kommer hit som anhöriga
            kan hamna i en beroendeställning eller att en existerande beroendeställning
            förstärks genom att försörjningskrav uppställs för anknytnings­personen.
            Regeringen och högerpartierna pratar ofta om att etableringen
            av nyanlända kvinnor på arbetsmarknaden behöver förbättras. Det
            är svårt att förstå varför de lägger fram och ställer sig bakom
            förslag som leder i motsatt riktning.
          </p>
          <head type="h2" xml:id="i-YH3EN3NjofdMLp6ERjwLEZ">
            6.2 Försämringar för barn
          </head>
          <p xml:id="i-Xr9gtK3oEzQjKiGq4KATMF">
            Vänsterpartiet menar att rätten att leva med sin familj, som
            är fastställd i en lång rad konventioner som Sverige förbundit
            sig att följa, bör värnas och respekteras. Det är det enda humana
            och det enda värdiga ett samhälle som gör anspråk på höga ambitioner
            när det gäller barns rättigheter. Det är bra för samhället och
            för den enskilde, det är bra för integrationen och etableringen.
            Det framgår även av kommitténs betänkande att omfattande negativa
            konsekvenser följer av att familjer splittras, medan de positiva
            konsekvenserna lyser med sin frånvaro.
          </p>
          <p xml:id="i-99yc8yqVsbQyBK7AUX8VLW">
            Vänsterpartiet anser att rätten att leva med sin familj, med
            de man älskar, inte ska avgöras av hur stor bostad man lyckas
            få tag på eller hur mycket man tjänar. Vi är därför emot att det
            uppställs försörjningskrav för att få återförenas med sin familj.
            Rätten att leva med sin familj ska inte vara en klassfråga. Förslagen
            som läggs fram i propositionen innebär att det blir just så. Det
            ser vi redan nu med den lagstiftning som råder under begränsningslagen.
            Om försörjningskrav uppställs måste de vara mycket lägre än i
            nuvarande reglering och med tydliga och omfattande undantag. De
            bör också formuleras på ett sådant sätt att anknytningspersonen
            inte tvingas välja vilket av sina barn hen har råd och möjlighet
            att återförenas med, så som är fallet med nuvarande reglering.
            Om försörjningskrav uppställs måste det finnas undantag för när
            fristen kan tillåtas överskridas.
          </p>
          <p xml:id="i-BceNfCzESUU1PBjAEHyh4Y">
            Konsekvensanalyserna i såväl kommitténs betänkande som propositionen
            visar tydligt att förslagen kommer att ha negativa konsekvenser
            för barn. FN menar att kontinuitet är viktig för barns uppväxt
            och en osäker och utsatt migrationsstatus inverkar negativt på
            barns välmående. Försenade eller utdragna beslutsprocesser kan
            också få ogynnsamma följder för barn som utvecklas och bl.a. påverka
            deras möjlig­heter att ta till sig utbildning. Barn riskerar att
            bli kvar i krig och förtryck när de nekas återförening med en
            förälder som fått skydd i Sverige. Uppnås inte försörjningskravet
            innan barnet hinner fylla 18 kanske de aldrig kan återförenas.
            Barnombudsmannen menar att flera av förslagen strider mot barnkonventionen
            och myndigheten förordar därför en återgång till utlänningslagen
            som den gällde före 20 juli 2016.
          </p>
          <head type="h2" xml:id="i-TVj88KKXzBBZxEzVy3iwL4">
            6.3 Försämrad arbetsmarknad
          </head>
          <p xml:id="i-LfYUubHdUMdYSY3PczBPBj">
            Begränsningslagen innebar ett skifte när det gäller synen på
            rättigheter och integration. Från att se rättigheter som en väg
            till integration valde en majoritet i riksdagen – under ledning
            av Socialdemokraterna – att använda undandragande av rättigheter
            som ett sätt att försöka skrämma bort människor på flykt. De tydligaste
            exemplen på detta skifte är de införda försörjningskraven för
            rätten att leva med sin familj och att få permanent uppehållstillstånd.
          </p>
          <p xml:id="i-AeGkDYakqFp185n1Eu2Sft">
            Regelverket ger arbetsgivarna ett styrkeövertag eftersom de i
            praktiken kan avgöra om arbetstagarna ska få stanna permanent
            i trygghet och få leva med sina familjer. Löntagare i sådan utsatthet
            är lätta att utnyttja, lätta att underbetala, att tafsa på, att
            byta ut och lätta att tysta. Det får allvarliga konsekvenser för
            den som utsätts direkt, men även för kollegan som arbetar bredvid.
            Löntagarkollektivet är aldrig starkare än de otryggaste på arbetsmarknaden.
          </p>
          <p xml:id="i-NJRG11URLyonHfisFQHpjc">
            När den begränsningslagen presenterades var LO mycket kritiskt
            eftersom reglerna liknar dem för arbetskraftsinvandring, som öppnat
            för ett omfattande missbruk. Farhågorna har besannats, vilket
            har belysts i otaliga rapporter och artiklar. Bland annat beskrev
            DN i ett reportage hösten 2020 hur personer med tillfälliga uppehållstillstånd
            tvingas jobba 13-timmarspass för 7 000 kronor i månaden, men har
            kontrakt som uppfyller kraven för permanent uppehållstillstånd,
            och hur företag vill sälja anställ­ningskontrakt för 160 000 kronor.
            ”Det är välkänt att personer som utnyttjar såna här grupper ofta
            hotar med att gå till Migrationsverket om man klagar”, säger Christian
            Frödén, gruppchef för människohandelssektionen för polisen i region
            Stockholm.
          </p>
          <p xml:id="i-597em5Dc9E7APvTTjZ5HG5">
            Förslagen i denna proposition innebär att denna maktobalans blir
            en permanent del av svensk arbetsmarknad. Den S-ledda regeringen
            för oss därmed från den syn på rättigheter som arbetarrörelsen
            sedan begynnelsen stridit för, där rättigheter ses som verktyg
            för att ta bort hinder för jämlikhet och inkludering. I stället
            införs en höger­dröm, där rättigheter är en belöning för den som
            trots alla svårigheter lyckas ta sig genom låsta dörrar och integrera
            sig på det sätt som för tillfället behagar de styrande. Ett sådant
            skifte får inte bara konsekvenser för dem som påverkas direkt,
            utan för oss alla i samhället.
          </p>
          <p xml:id="i-CDC6t57XLf5TkmguMdXuTP">
            Regeringen skapar därmed samma maktobalanser inom asyllagstiftningen
            som redan finns inom arbetskraftsinvandringen, och som regeringens
            största parti återkommande kritiserat, dock utan att åtgärda.
            Det är svårt att tolka på annat sätt än att viljan att hindra
            människor från andra länder att komma till Sverige har blivit
            Socialdemokraternas överordnade mål, till och med överordnat arbetarrörelsens
            historiska kamp för lika rättigheter och större makt till arbetstagaren
            på arbetsmarknaden.
          </p>
          <p xml:id="i-Cp1SG5um1rBXkVk8CUtXUv">
            Detta är inte bara oanständigt – det är en nederlagsstrategi.
            Högern har i alla tider ansett att arbetarklassen sporras att
            arbeta hårdare och anstränga sig mer om den är hungrig, otrygg
            och livegen. Historiskt har arbetarrörelsen mött detta förtryck
            med kamp för allas lika rätt till frihet, trygghet och en lön
            att leva på. Nu använder S samma argument som högern alltid gjort.
            ”Integration” ska sporras med utsatthet och otrygghet.
          </p>
          <p xml:id="i-QHdYjrmZSUKJmSjbM8BnBY">
            Utan solidaritet krackelerar de värn och välfärdssystem som arbetarrörelsen
            har byggt upp för den som lever och verkar i Sverige. Som del
            av denna rörelse kommer Vänsterpartiet aldrig att acceptera ett
            sådant paradigmskifte kring synen på rättigheter i samhället,
            inte heller att löntagares position försvagas på ett sådant sätt.
            Frågan är varför Socialdemokraterna i regeringsställning aktivt
            väljer att göra just det.
          </p>
          <p xml:id="i-2CHZpJDmQVddAWYDWwAkyo">
            Genom att införa försörjningskrav för permanent uppehållstillstånd
            och familjeåter­förening undergräver regeringen också flera av
            sina övriga reformer för att förbättra etableringen av nyanlända.
            Snabbspår, svenskundervisning och komplettering av utbildningar
            från hemländerna för att kvalificera sig för samma yrke i Sverige
            priori­teras ned bland nyanlända. I stället tar man första möjliga
            chans till anställning för att få stanna permanent i Sverige och
            få möjligheten att återförenas med sin familj, oavsett vilket
            jobb det gäller. Det är ett slöseri med den kompetens som kommer
            till Sverige. Det leder också till undanträngningseffekter på
            arbetsmarknaden, där de med lägre utbildning kommer att få ännu
            svårare att få jobb.
          </p>
          <head type="h2" xml:id="i-B3yeetCzDatu9j4s5oxMKQ">
            6.4 Försämrad integration
          </head>
          <p xml:id="i-4UTxSaaZpHkwFSGLMwYVek">
            Det framgår tydligt av konsekvensanalyserna i såväl migrationskommitténs
            betänkande som i regeringens proposition att jämställdheten, situationen
            för barn och förhållandena på arbetsmarknaden kommer att försämras
            med regeringens förslag. Sammantaget kommer det att leda till
            en försämrad integration. Regeringen klarar därmed inte av att
            dra de mest uppenbara slutsatserna av sin egen konsekvensanalys.
            I stället konstaterar den dessa brister, antingen utan att alls
            bemöta dem eller i vissa fall motivera dem med att förslagens
            syfte – att färre ska söka asyl i Sverige – är överordnat, och
            dessutom ska leda till bättre integration. Detta trots att rekordfå
            människor sökt asyl i Sverige de senaste åren och att det saknas
            koppling mellan antalet asylsökande och integrations­takten. Det
            minsta man skulle kunna begära är att regeringen, om den anser
            att dessa åtgärder är nödvändiga också presenterar förslag för
            att möta de väldigt negativa konsekvenser som de bedöms få. Vänsterpartiet
            ifrågasätter huruvida regeringen lever upp till sitt ansvar gällande
            t.ex. barnkonsekvensanalys när den på detta sätt undviker frågan
            om hur förslagens omfattande negativa effekter för barn ska kunna
            balanseras.
          </p>
          <head type="h1" xml:id="i-53BQfNSiq6pWQBSJjiJu7n">
            7 En återgång till utlänningslagen
          </head>
          <p xml:id="i-Lv8jNEyByoiAyhqkY9H74b">
            När regeringen nu lägger fram förslag på en ny lagstiftning som
            ska vara långsiktigt hållbar, human, rättssäker och effektiv bör
            den ta hänsyn till att den nuvarande lagstiftningen är en tillfällig
            parantes som infördes hastigt och utan tillräcklig beredning med
            den uttalade ursäkten att den endast skulle vara tillfällig. Och
            att den nuvarande lagstiftningen, trots förlängning, ännu inte
            utvärderats eller granskats i förhållande till de syften regeringen
            motiverade den med. Av migrationskommitténs betänkande framgår
            att det inte kan ledas i bevis att det är den stramare asyllagstiftningen
            som gjort att färre människor söker asyl i Sverige, och inte heller
            att en sådan lagstiftning har förmått andra medlemsländer att
            ta ett större ansvar, eller att Sverige under tiden har rustat
            sitt mottagande. Det kommitténs betänkande, och regeringens proposition,
            däremot med all tydlighet visar är att det finns mycket omfattande
            och allvarliga negativa konsekvenser av begränsningslagen, för
            såväl individer som för samhället.
          </p>
          <p xml:id="i-CZpqCBm1j8BAQKAw37ZmJP">
            Regeringen och kommittén borde ha tagit sin utgångspunkt i den
            ordinarie utlänningslagen (2005:716), i stället för begränsningslagen.
            Det finns flera delar i utlänningslagen som behöver ses över och
            som kan utvecklas för att skapa en humanare, mer rättssäker, långsiktigt
            hållbar och effektiv asyllagstiftning. Vänsterpartiet har lyft
            flera sådana förslag i riksdagsmotioner. Om kommittén hade tagit
            utgångspunkt i utlänningslagen och adresserat de brister som finns
            i den genom konstruktiva samtal hade vi kunnat ta fram ett mycket
            bättre lagförslag än det som nu läggs fram.
          </p>
          <p xml:id="i-8kg5BtQtvyfkGiMmhrfws6">
            Att regeringens och kommitténs förslag till så stor del utgått
            från begränsningslagen i stället för utlänningslagen skapar också
            ett annat problem. Eftersom det är i utlän­ningslagen förslagen
            till lagändringar föreslås genomföras blir konsekvenserna av förslagen
            svåra att överblicka. Det är oundvikligen så att systematiken
            i utlänningslagen på detta sätt påverkas och att följdändringar
            eller negativa konsekvenser som skulle behöva åtgärdas eller balanseras
            på så sätt riskerar att missas. Detta påverkar i sin tur rättssäkerheten
            negativt. I betänkandets konsekvensanalys påpekas att en återgång
            till utlänningslagen, det s.k. nollalternativet, skulle göra migrationslagstiftningen
            mindre komplex, dvs. mer överblickbar och rättssäker. Det är anmärkningsvärt
            att man trots detta konstaterande ignorerar följderna av att föreslå
            motsatsen.
          </p>
          <p xml:id="i-3qsrPB1QBTzGfDpkoRc1Yn">
            Vänsterpartiet har sökt förhandla med regeringen och partierna
            som ingår i januarisamarbetet, men de har inte varit intresserade
            av att diskutera förslag som skulle kunna förbättra migrationslagstiftningen.
            Vi ser därmed inga anledningar till att föreslå kompromisser eller
            mindre justeringar av de förslag regeringen har lagt fram. Vänsterpartiets
            syn på de enskilda förslag som migrationskommittén presenterat
            och som i huvudsak stämmer överens med de som läggs fram i propositionen
            redogörs för närmare i vår reservation på kommitténs slutbetänkande
            En långsiktigt hållbar migrationspolitik (SOU 2020:54).
          </p>
          <head type="h1" xml:id="i-K9iTtZt6z3a2hepZVTwSVA">
            8 Avslå propositionen
          </head>
          <p xml:id="i-54jBjmjTWSDw1G9UYRBWG9">
            Vänsterpartiet kan med stor sorg konstatera att det finns en
            majoritet i Sveriges riksdag som vill stoppa människorna som flyr
            från krig och förtryck, i stället för att bekämpa anledningarna
            till flykten och vapenexporten till de krigande förtryckarna.
            Som låter världens rikaste kontinent anlita turkisk militär och
            libyska miliser till att beskjuta människor på flykt och trycka
            bort dem från EU:s gränser, i stället för att samarbeta för ett
            humant mottagande av de som tvingas fly. Som använder bistånd
            för att tvinga fattiga länder att stoppa människor på flykt, samtidigt
            som den inte agerar för att stoppa skatteflykten från samma länder.
            I en tid då nöden är enorm, när rekordmånga människor befinner
            sig på flykt och de humanitära behoven är stora behövs Sveriges
            röst som humanitär stormakt. Regeringen vill genom denna proposition
            i stället göra Sverige till en humanitär lilleputt.
          </p>
          <p xml:id="i-XN7T8czTcTbmssJGDFNXj7">
            Vänsterpartiet anser att problemet är det faktum att människor
            runtom i världen tvingas fly för sina liv, inte att några få av
            dem vill söka skydd i Sverige. Tvärtom är det något vi är, och
            ska vara, stolta över. Att Sverige är känt som ett land där människors
            rättigheter respekteras, där även kvinnor och barn har rättigheter
            och goda förutsätt­ningar att förverkliga sina livsambitioner
            är en bild vi vill värna och stärka. För att det ska vara annat
            än en bild i framtiden krävs dock aktiv handling. Ambitionen i
            denna proposition och hos de partier som står bakom den tycks
            vara att Sverige ska bli ett sämre land, som människor inte vill
            bo och leva i. Det är en politisk vision som Vänsterpartiet är
            mycket främmande för.
          </p>
          <p xml:id="i-7ekksShzJoPqSPbaH6yXor">
            Insikten att undandragande av rättigheter aldrig stannar vid
            att omfatta specifika grupper förpliktigar. Asylrätten skapades
            inte för dagar av fred och frihet, utan för svåra tider då mänskligheten
            visar upp sina allra värsta sidor. I ruinerna av andra världskrigets
            förintelse och fasor, som då drivit många miljoner människor på
            flykt, kom insikten att det krävs ett löfte mellan stater för
            att i framtiden garantera människor en fristad undan krig, förföljelser
            och grymhet. Historiskt ser vi, från misslyckade internationella
            försök att enas om att rädda judar undan den förestående förintelsen
            1938, till skärpt migrationslagstiftning i Sverige under Balkankriget
            och nutidens misslyckade försök att hitta gemensamma ansvarstaganden
            i EU, att det är lättare för stater att enas om att stänga gränser
            och skärpa lagstiftning än att besluta om system för att rädda
            människor på flykt. Därför är asylrätten en grundläggande rättighet
            som måste försvaras, i vårt samhälle och internationellt. Kvotflyktingsystemet
            måste alltid kompletteras av andra vägar till skydd. Här behöver
            Sverige visa vägen genom att delta i fördelning av kvotflyktingar,
            omfördelning av flyktingar inom EU och samtidigt försvara rätten
            att söka asyl via fler lagliga vägar och en utlänningslag som
            rättvist och rättssäkert lever upp till innehållet och andemeningen
            i de konventioner Sverige är bundet av.
          </p>
          <p xml:id="i-3jembDSVLxHkJghFmzEBic">
            Mot denna bakgrund kan Vänsterpartiet inte stå bakom regeringens
            förslag. Förslagen som läggs fram kommer inte att leda till förbättringar
            av den asyllagstiftning som finns i den ordinarie utlänningslagen,
            som åter börjar gälla när begränsningslagen löper ut. Inte heller
            kommer förslagen att göra asyllagstiftningen mer långsiktigt hållbar,
            human, effektiv och rättssäker, snarare tvärtom. Därför anser
            Vänsterpartiet att propositionen bör avslås.
          </p>
          <p xml:id="i-B7119EmHKsdnuMrBh4tnfz">
            Riksdagen bör avslå proposition 2020/21:191 Ändrade regler i
            utlänningslagen. Detta bör riksdagen besluta.
          </p>
          <head type="h2" xml:id="i-Tg3KGwySYy1w2yndUMH18f">
            8.1 Översyn och övergångsbestämmelser
          </head>
          <p xml:id="i-Y8KWfYawy57V5VDqJqtQFM">
            När en ny lagstiftning ska ta vid efter det att begränsningslagen
            slutar gälla bör situationen för dem som drabbats av de senaste
            årens migrationspolitik åtgärdas. Vänsterpartiet anser även att
            regeringen borde ha adresserat problematiken med att utlänningslagen
            står över LVU, som i flera fall inneburit att beslut fattats om
            att utvisa barn som tvångsomhändertagits tillsammans med de föräldrar
            som förvaltningsrätten konstaterat saknar förmåga att tillgodose
            barnets behov.
          </p>
          <p xml:id="i-NJuyNFottWLUntNj7Gg29B">
            Det finns flera andra liknande brister i den ordinarie utlänningslagen
            som borde ses över vid en återgång till den. En återgång till
            utlänningslagen kräver också särskilda övergångsbestämmelser för
            att exempelvis hantera återgången till permanenta uppehållstillstånd
            som huvudregel. Vid en återgång till utlänningslagens lydelse
            före den 20 juli 2016 bör regeringen återkomma med förslag på
            översyn av lagen och nödvändiga övergångsbestämmelser. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-SxCZTQ5AmUiXUHzAUK6SfZ">
            8.2 Verkställighetshinder
          </head>
          <p xml:id="i-SeYME1eXT4kmPcM5HwTfRy">
            En del av de personer som fått avslag på sin ansökan om asyl
            kan inte återvända. I stället för att hantera detta faktum genom
            att föreslå möjligheter till uppehållstillstånd för dessa människor,
            har både Sverige och EU kommit med flera förslag på hur återvändandet
            ska öka genom hårdare tag och svårare levnadsvillkor för gruppen.
            Den uppenbara konsekvensen blir en större grupp papperslösa som
            lever i mycket utsatta situationer.
          </p>
          <p xml:id="i-3KggW3Gpegjsm1PjAKoZ1z">
            Varför människor hamnar i denna situation varierar. Dels kan
            det röra sig om statslösa som saknar anvisat mottagarland som
            ser sig vara folkrättsligt förpliktigad att bevilja inresetillstånd.
            Dels kan en stat av politiska skäl vara ovillig att låta en medborgare
            återvända. En persons medborgarskap kan också ha dragits tillbaka
            eller så kan det vara omöjligt att ta sig till det anvisade mottagarlandet
            eller mycket svårt att få inresetillstånd.
          </p>
          <p xml:id="i-XpBbJFkLne7UF4HAmmmHtb">
            I november 2016 tillsatte regeringen en utredning för att kartlägga
            förekomsten av och rättstillämpningen i ärenden om uppehållstillstånd
            där ett beslut om avvisning eller utvisning inte kan verkställas
            av praktiska skäl utanför den enskildes kontroll. Utredningens
            betänkande Uppehållstillstånd på grund av praktiska verkställighetshinder
            och preskription (SOU 2017:84), presenterades i november 2017
            och visar att kraven på individen att bevisa att det finns praktiska
            hinder för återvändande är orimligt höga. Så är det även i fall
            där det i stort sett är omöjligt att få fram godtagbar dokumentation
            gällande praktiska hinder. Vidare godtar Migrationsverket sällan
            den dokumentation som lämnas. Möjligheterna att få stanna i Sverige
            på grund av praktiska hinder efter ett beslut om av- eller utvisning
            är mycket små, det handlar om drygt 10 personer per år.
          </p>
          <p xml:id="i-wBJ8dcJvYSv1FDj15B7Pd">
            Utredningen föreslår bl.a. ett förtydligande av lagstiftningen
            så att den vars avvisnings- eller utvisningsbeslut inte kan verkställas
            av skäl som ligger utanför individens kontroll beviljas uppehållstillstånd.
            Den föreslår också att frågan om statslösas rättsliga ställning
            utreds vidare. Tyvärr har regeringen inte tagit något av utredningens
            förslag vidare. Vänsterpartiet menar att det borde ligga i alla
            länders intresse att motverka en lagstiftning, vare sig den är
            svensk eller EU-rättslig, som för med sig att fler människor tvingas
            leva som papperslösa. Trots det får både Sveriges och EU:s politik
            just de konsekvenserna. Vi menar också att det är olyckligt att
            regeringen inte agerat utifrån de konstruktiva förslag som utredningen
            presenterat, utan i stället fortsätter på den inslagna och repressiva
            vägen. Vi beklagar också att migrations­kommittén inte ville diskutera
            frågan.
          </p>
          <p xml:id="i-DQY7g1rrdBhfGrp1jKnV3f">
            Regeringen ska återkomma med förslag utifrån Uppehållstillstånd
            på grund av praktiska verkställighetshinder och preskription (SOU
            2017:84). Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-Rry2oRdSW9usZtrtGDfDKj">
            8.3 Rättssäkerhet
          </head>
          <p xml:id="i-FanCp5YjNCEbpnbmE61NHz">
            Vänsterpartiet anser att rättssäkerheten inom asylprocessen behöver
            utredas närmare än vad som varit möjligt inom ramen för migrationskommitténs
            arbete. Därför bör en separat utredning tillsättas med syfte att
            lämna förslag på hur rättssäkerheten inom asylprocessen kan förstärkas.
          </p>
          <p xml:id="i-Ey58ZmQLSpCzvAYVBPaEpj">
            Kommittén gör i sitt betänkande bedömningen att rättssäkerheten
            är god. Vänsterpartiet delar inte den bedömningen och anser dessutom
            inte att kommittén visar att det finns täckning för det påståendet.
            Att kommittén dessutom påstår att de förslag till förändringar
            i utlänningslagen som föreslås i sig kommer att leda till ökad
            rätts­säkerhet är inte heller belagt. Tvärtom cementeras med förslagen
            flera källor till rätts­osäkerhet såsom olika rättigheter vid
            olika skyddsgrunder. De senaste åren har visat att rättssäkerheten
            är allt annat än god. Det handlar om allt från svåröversiktlig
            materiell rätt till process och bedömningar som inneburit rättsförluster
            och i många fall reella hinder för skyddsbehövande människor att
            få asyl. En del strukturella problem finns också, t.ex. bristande
            kvinno-, barn- och hbtq-perspektiv, bristande anpassningar för
            personer med funktionsnedsättningar, tolkproblem och inkonsekventa
            och felaktiga förvarsbeslut.
          </p>
          <p xml:id="i-HJmaCuddMrLtBjcVFe9iX1">
            Det finns omfattande kritik mot hur asylprocessen fungerar i
            dag, inte minst från asylrättsjurister, människorättsorganisationer
            och civilsamhällesorganisationer. Detta gäller t.ex. kvalitet
            och metoder för trovärdighetsbedömningar, medicinska ålders­bedömningar
            och landinformation. Om rättssäkerheten inte utreds noggrant finns
            det risk för att förtroendet för asylprocessen försämras ytterligare.
            Förtroendet för processen är en förutsättning för acceptans av
            de beslut som fattas. En process med högre förtroende blir därmed
            mer effektiv.
          </p>
          <p xml:id="i-RsYAoyHS6pTWnZLh8RzEhA">
            Utredningen bör granska asylprocessens alla delar, och ta hänsyn
            till det som skiljer asylärenden från andra förvaltningsrättsliga
            processer och beslut. Utredningen bör särskilt studera hur förutsättningarna
            för extra utsatta och marginaliserade grupper kan förbättras och
            likställas med övriga grupper och den bör inte utgöras av parlamentariker.
          </p>
          <p xml:id="i-Pfx7Qg8RNGL4oMDb6WfiiB">
            Vänsterpartiet står bakom kommitténs förslag om att tillsätta
            en utredning som ser över hantering av offentliga biträden med
            fokus på asylärenden, men anser att en bred översyn av rättssäkerheten
            inom det migrationsrättsliga områdets alla delar också bör genomföras.
            Regeringen bör tillsätta en utredning för ett se över rättssäkerheten
            inom asylprocesser, utifrån beskrivningen ovan. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-QGD7DZyq5qfa4oyJ9ghnS3">
            8.4 Regularisering
          </head>
          <p xml:id="i-8ghGNedTSxB3qyttLSoKEH">
            Vänsterpartiet anser att det behövs en tydligare reglering i
            lagstiftningen för dem som levt i Sverige under lång tid utan
            tillstånd, en form av regularisering. Behoven av en lösning för
            dessa grupper har aktualiserats under coronapandemin, som lett
            till en ökad utsatthet och osäkerhet. Begränsningslagen har, tillsammans
            med flera andra ändringar av migrationspolitiken de senaste åren,
            lett till ett ökat antal papperslösa och till större utsatthet
            och osäkerhet inom gruppen. Bland annat behövs en långsiktigt
            hållbar lösning för dem som omfattas av den s.k. gymnasielagen,
            men också för andra som drabbats av lång väntan, ovisshet och
            rättsosäkra asylprocesser.
          </p>
          <p xml:id="i-BKw6nMaapNdEMHP3gaK21x">
            De som omfattas av den s.k. gymnasielagen kom till Sverige som
            barn och sökte skydd här undan krig och förtryck. De flesta kom
            innan migrationspolitiken svängde, högerpolitiker och borgerliga
            ledarsidor började skrika om systemkollaps och innan riksdagen
            bestämde att vi skulle ha en så sträng asyllagstiftning som möjligt.
            Genom gymnasielagen skulle de få en ny chans, men lagen var så
            dåligt konstruerad att den ovisshet och oro som drabbat gruppen
            kvarstår. Vänsterpartiet såg bristerna och försökte åtgärda dem,
            men regeringen var inte intresserad och nu lever många ensamkommande
            med konsekvenserna. I debatten kallas de för ”vuxna män utan asylskäl”.
            Sanningen är att det handlar om barn som sökte och behövde skydd
            i Sverige. De har behandlats fruktansvärt illa till följd av politiska
            beslut och har hunnit bli vuxna under tiden.
          </p>
          <p xml:id="i-5ntBmW4fX6y1jzHikdn7sg">
            När vi ser att ensamkommande far illa, att det psykiska lidandet
            växer, med en kraftig överrepresentation av självmord inom gruppen
            som följd, att de utnyttjas i brottslighet och är en del av ett
            växande skuggsamhälle så måste vi agera. Det är politiska beslut
            som skapat problemen och politiska beslut som kan åtgärda dem.
            En stor del av de ensamkommande som lever i Sverige har stadgat
            sig här. De har skaffat vänner och familjer, de har lärt sig språket,
            engagerar sig i föreningslivet och kämpar med studierna. Som alla
            unga människor. Det svenska samhället har dessutom investerat
            i dem och de är nu en del av Sverige. De är redo att bidra till
            samhället och de behövs i ett Sverige med en åldrande befolkning.
            Till följd av coronapandemin har utsikterna för att få de jobb
            som krävs för permanent uppehållstillstånd försämrats avsevärt.
            Utan politiska beslut som löser situationen kommer en stor del
            av gruppen att tvingas leva som papperslösa i Sverige. De ensamkommande
            barn och unga som varit i Sverige i över ett år ska beviljas permanenta
            uppehållstillstånd. Detta bör riksdagen ställa sig bakom och ge
            regeringen till känna.
          </p>
          <p xml:id="i-42WDSAi93wmYECT57FGgdm">
            En lösning behövs också för alla andra som drabbats av bristerna
            i den lagstiftning som gällt under senare år. Hur en sådan lösning
            ska utformas, vilka avgränsningar som behöver göras och vilka
            som bör omfattas är komplexa frågor som kräver närmare granskning.
            Vänsterpartiet anser därför att regeringen bör tillsätta en utredning
            som undersöker möjligheterna att införa en form av regularisering
            för de som drabbats så hårt av de omfattande brister som präglat
            migrationslagstiftningen de senaste åren. Det finns olika liknande
            regleringar i andra länder som en utredning bör undersöka. Regeringen
            bör utreda möjligheten att införa en form av regularisering för
            den som drabbats av den bristande migrationslagstiftning som gällt
            de senaste åren. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-LCLFoZkJb4quQXWDtHXgkK">
              Christina Höj Larsen (V)
            </item>
            <item xml:id="i-8aYXaq4h342ex2kKETPVPk">
              Gudrun Nordborg (V)
            </item>
            <item xml:id="i-XpPpJdB6Shq1EjMu7t1Nak">
              Jon Thorbjörnson (V)
            </item>
            <item xml:id="i-3u1SDTAz6QCEj9YKg3qh7m">
              Linda Westerlund Snecker (V)
            </item>
            <item xml:id="i-4PyLVfqZdpkFW4ncs5eKdD">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
