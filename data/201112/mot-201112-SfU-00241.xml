<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-SfU-00241">
  <teiHeader>
    <fileDesc>
      <titleStmt>
        <title>Flykting- och migrationspolitiken</title>
        <author corresp="i-WjgeYy5RFWngMB9NwFvFEY">av Christina Höj Larsen m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Flykting- och migrationspolitiken</title>
          <idno type="rdwebb">GZ02Sf241</idno>
          <rs type="number">Sf241</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GZ02Sf241/text</ref>
          <ref type="dokument_url_html">http://data.riksdagen.se/dokument/GZ02Sf241</ref>
          <ref type="dokumentstatus_url_xml">http://data.riksdagen.se/dokumentstatus/GZ02Sf241</ref>
          <ref type="doc">http://data.riksdagen.se/fil/FC3C7ECA-36F9-4860-9002-3AEAB65BB414</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-SeGHPZcSmHKAzMSEaETRAH" type="signed"/>
        <correspContext corresp="i-SeGHPZcSmHKAzMSEaETRAH">
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-CNBy5dFgNNyEozHVpAj93c"/>
        </correspContext>
        <correspAction xml:id="i-2HfXejTriTcwFdKSHh4dJQ" type="numbering">
          <date when="2011-10-05"/>
        </correspAction>
        <correspAction xml:id="i-Tqh9mubPDCs7BHgK2DA1pj" type="submission">
          <date when="2011-10-03"/>
        </correspAction>
        <correspAction xml:id="i-UxXNHingVTL7nvzNvwVCQW" type="transfer">
          <date when="2011-10-03"/>
        </correspAction>
        <correspAction xml:id="i-G9oEbxA384UWHXyetiTte2" type="assigned"/>
        <correspContext corresp="i-G9oEbxA384UWHXyetiTte2">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-4KLM8HnVUMDmDs5udv6d8M" type="TOC">
          <head xml:id="i-Ctq4j1HjHXggYBHsyJ7G8S">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 8
            </item>
            <item>
              4 Varför drivs människor på flykt? 8
            </item>
            <item>
              4.1 Vapenexporten 8
            </item>
            <item>
              4.2 Konkurrens om råvaror 9
            </item>
            <item>
              4.3 Etniska konflikter och inhemskt förtryck 10
            </item>
            <item>
              4.4 Riktiga flyktingar? 10
            </item>
            <item>
              5 Sveriges medlemskap i IOM 11
            </item>
            <item>
              6FN:s flyktingkommissariats finansiering och mandat 11
            </item>
            <item>
              7Utvecklingen i Europeiska unionen 12
            </item>
            <item>
              7.1Militariseringen av kontrollen av EU:s yttre gränser 13
            </item>
            <item>
              7.2Transportörsansvaret 16
            </item>
            <item>
              7.3Återtagandeavtal 17
            </item>
            <item>
              7.4Dublinförordningen 17
            </item>
            <item>
              7.5Visumkrav som medel att utestänga flyktingar 19
            </item>
            <item>
              7.6Skyddsgrundsdirektivet 19
            </item>
            <item>
              7.7Asylprocedurdirektivet 19
            </item>
            <item>
              7.8Mottagandedirektivet 20
            </item>
            <item>
              7.9Återvändandedirektivet 20
            </item>
            <item>
              8 Den svenska utlänningslagstiftningen 21
            </item>
            <item>
              8.1Anhöriginvandringen 21
            </item>
            <item>
              8.2Uppehållstillstånd efter inresa 22
            </item>
            <item>
              8.3Förföljelse på grund av kön eller sexuell läggning 23
            </item>
            <item>
              8.4Konventionsflyktingar 24
            </item>
            <item>
              8.5Bestämmelsen om väpnad konflikt 25
            </item>
            <item>
              8.6Återtagandeavtal 26
            </item>
            <item>
              8.7Barns asylskäl 27
            </item>
            <item>
              8.8Bevisbördan och utredningsbördan beträffande tortyr 28
            </item>
            <item>
              8.9Synnerligen ömmande omständigheter 29
            </item>
            <item>
              8.10Säkerhetsärenden 29
            </item>
            <item>
              8.11Verkställighetshinder 31
            </item>
            <item>
              8.12Landkunskapen hos Migrationsverket 31
            </item>
            <item>
              8.13Rätten till muntlig förhandling 32
            </item>
            <item>
              8.14Omröstningsreglerna i migrationsdomstolarna 32
            </item>
            <item>
              8.15Rätt att överklaga beslut om avslag på ansökan om främlingspass
              32
            </item>
            <item>
              8.16Ändringsdispens 33
            </item>
            <item>
              8.17Illegal vistelse 33
            </item>
            <item>
              8.18Bortre gräns i asylprocessen 34
            </item>
            <item>
              8.19Praxis vid besöksvisum 34
            </item>
            <item>
              8.20Flyktingkvoten 34
            </item>
            <item>
              8.21Asylvisum 36
            </item>
            <item>
              8.22Amnesti 36
            </item>
            <item>
              8.23Förvar 37
            </item>
            <item>
              8.24Förordnande av offentliga biträden i utlänningsärenden 38
            </item>
            <item>
              8.25Utbildning av nämndledamöter och offentliga biträden 39
            </item>
            <item>
              8.26Inrättande av en professur i migrationsrätt 39
            </item>
          </list>
        </div>
        <div type="motProposal" subtype="förslag">
          <head xml:id="i-Vfvo986fz5FshSiDDvqUHb">
            2 Förslag till riksdagsbeslut
          </head>
          <list style="ol">
            <item xml:id="i-HEyueChyctfQP17NJbwpFj">
              Riksdagen tillkännager för regeringen som sin mening vad som
              anförs i motionen om stopp för krigsmaterielexport till diktaturer
              och stater där grova kränkningar av mänskliga rättigheter förekommer.
              1
            </item>
            <item xml:id="i-H4ebXHgg3fim7qP9ud1zPy">
              Riksdagen tillkännager för regeringen som sin mening vad som
              anförs i motionen om att stärka svenska myndigheters respekt för
              asylrätten och Genèvekonventionen.
            </item>
            <item xml:id="i-Qq8jgJJRtTrCqK6i6Jz21q">
              Riksdagen tillkännager för regeringen som sin mening vad som
              anförs i motionen om att Sverige bör avsluta sitt medlemskap i
              The International Organisation for Migration (IOM). 1
            </item>
            <item xml:id="i-MRdSQ3ZRmWntKxFvjk1x7Y">
              Riksdagen tillkännager för regeringen som sin mening vad som
              anförs i motionen om att FN:s flyktingkommissariat bör finansieras
              via FN:s budget med treåriga anslag. 1
            </item>
            <item xml:id="i-H9AF1eJeuRYK7854BSvfcX">
              Riksdagen tillkännager för regeringen som sin mening vad som
              anförs i motionen om utvidgning av FN:s flyktingkommissariats
              mandat till att inkludera internflyktingar. 1
            </item>
            <item xml:id="i-FmCpQEbUQDiutQgZ6y1N36">
              Riksdagen tillkännager för regeringen som sin mening vad som
              anförs i motionen om anslag av medel för FN:s flyktingkommissariats
              medverkan vid förvaltningen av EU:s yttergränser. 1
            </item>
            <item xml:id="i-TKdAVHCFwZ4N24um4GzYcT">
              Riksdagen tillkännager för regeringen som sin mening vad som
              anförs i motionen om att regeringen bör verka för att Frontex
              avvecklas. 2
            </item>
            <item xml:id="i-EZkpg2jfcWvTEN6w5QeK3z">
              Riksdagen tillkännager för regeringen som sin mening vad som
              anförs i motionen om att regeringen måste verka för en djupgående
              förändring av inriktningen på Frontex verksamhet så att både asylrätten
              och skyldigheten att bistå skeppsbrutna respekteras. 2
            </item>
            <item xml:id="i-LMgUnYpa4rgyNKMMFVNDjg">
              Riksdagen tillkännager för regeringen som sin mening vad som
              anförs i motionen om en asyl- och flyktingpolitik i EU grundad
              på respekt för mänskliga rättigheter och människors lika värde.
            </item>
            <item xml:id="i-X8o2jF4sU3E852tRfRRXRn">
              Riksdagen tillkännager för regeringen som sin mening vad som
              anförs i motionen om påkallande av nya förhandlingar om direktivet
              om transportörsansvar.
            </item>
            <item xml:id="i-VAanZ6mAq91nFtNH4YWzZC">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en sådan
              förändring av EU:s politik beträffande återtagandeavtal som anges
              i motionen.
            </item>
            <item xml:id="i-2mZhsaCKp8ArMpKQRhBWjT">
              Riksdagen tillkännager för regeringen som sin mening vad som
              anförs i motionen om att regeringen bör stödja kommissionens förslag
              till förändringar i Dublinförordningen.
            </item>
            <item xml:id="i-8eTUKdxeNBMYa2uUY7nmj9">
              Riksdagen tillkännager för regeringen som sin mening vad som
              anförs i motionen om initiativ till en översyn av förordningen
              om fördelningskriterier för ansvaret för asylsökande i syfte att
              dessas egna val ska vara styrande.
            </item>
            <item xml:id="i-M9SN4BBs6mh8864we5ZYhy">
              Riksdagen tillkännager för regeringen som sin mening vad som
              anförs i motionen om att regeringen bör verka i EU för att korta
              ned listan över visumpliktiga länder och för att visumkrav inte
              ska få användas för att stänga ute flyktingar och därmed kortsluta
              Genèvekonventionen.
            </item>
            <item xml:id="i-G7X1HB2FFoamVy1kcjFotx">
              Riksdagen tillkännager för regeringen som sin mening vad som
              anförs i motionen om att regeringen i rådet bör stödja det föreliggande
              förslaget till förändrat skyddsgrundsdirektiv.
            </item>
            <item xml:id="i-KrL21PykxAuUHLZYmWubfS">
              Riksdagen tillkännager för regeringen som sin mening vad som
              anförs i motionen om att regeringen i rådet bör avvisa det föreliggande
              förslaget till förändrat asylprocedurdirektiv och kräva att rättssäkerhetsgarantierna
              förbättras, inte försämras.
            </item>
            <item xml:id="i-C6KZW2NYqDy1qJgmR2yFf5">
              Riksdagen tillkännager för regeringen som sin mening vad som
              anförs i motionen om att regeringen i rådet bör avvisa det föreliggande
              förslaget till förändrat direktiv om mottagandevillkor och kräva
              att kommissionens ursprungliga förslag görs till föremål för förnyade
              diskussioner i rådet.
            </item>
            <item xml:id="i-AfwpVRuNZhN6atjoZfHTJV">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              att upphäva återvändandedirektivet och ersätta det med ett nytt
              direktiv vars innehåll står i överensstämmelse med grundläggande
              humanitära principer, respekten för människors lika värde och
              EU-ländernas internationella åtaganden.
            </item>
            <item xml:id="i-QfwQDGb3dmqkVeLfTXgQ1d">
              Riksdagen begär att regeringen lägger fram förslag till sådan
              ändring av utlänningslagen att försörjningskravet vid anhöriginvandring
              tas bort.
            </item>
            <item xml:id="i-2YyosaCgjUpNvpNV1EijrQ">
              Riksdagen begär att regeringen lägger fram förslag till ändring
              av utlänningslagen med förbättrade regler om anhöriginvandring
              i enlighet med vad som anförs i motionen.
            </item>
            <item xml:id="i-FkUYtkPNsr3wAEgTk9TsGY">
              Riksdagen begär att regeringen lägger fram förslag till lagändring
              för att undantag ska göras från huvudregeln om ansökan från utlandet
              när utlänningen har barn i Sverige eller kvinnan i förhållandet
              är gravid.
            </item>
            <item xml:id="i-EYEi2uqaFo5GHqNtu4p15G">
              Riksdagen tillkännager för regeringen som sin mening vad som
              anförs i motionen om att regeringen i kommande regleringsbrev
              till Migrationsverket bör ställa krav på att verket vidtar nödvändiga
              åtgärder för att integrera ett genusperspektiv.
            </item>
            <item xml:id="i-PChZj3QQgZF9UzGf71aigX">
              Riksdagen tillkännager för regeringen som sin mening vad som
              anförs i motionen om en snar utvärdering av tillämpningen av den
              nya lagbestämmelsen om flyktingstatus på grund av förföljelse
              på grund av kön eller sexuell läggning.
            </item>
            <item xml:id="i-2JVByg7pNT2i6r9Ae5QQbT">
              Riksdagen tillkännager för regeringen som sin mening vad som
              anförs i motionen om flyktingstatus för hbt-personer.
            </item>
            <item xml:id="i-5ecC6UjRn3ZnrGNXcquK5U">
              Riksdagen tillkännager för regeringen som sin mening vad som
              anförs i motionen om en sådan översyn av flyktingskapsbestämmelsen
              i utlänningslagen att dess tolkning bringas i överensstämmelse
              med gällande internationell rätt.
            </item>
            <item xml:id="i-4iuzLURqF4FtVeF2mJBH2T">
              Riksdagen tillkännager för regeringen som sin mening vad som
              anförs i motionen om en sådan översyn av innebörden i begreppet
              yttre och inre väpnad konflikt i 4 kap. 2 § utlänningslagen att
              det bringas i överensstämmelse med den internationellt accepterade
              folkrättsliga innebörden i begreppet.
            </item>
            <item xml:id="i-3rMiobtaAY5oAHTHjCzaGj">
              Riksdagen tillkännager för regeringen som sin mening vad som
              anförs i motionen om att Sveriges återtagandeavtal med Irak och
              Afghanistan omedelbart bör sägas upp.
            </item>
            <item xml:id="i-NwERtZZxZyuSg5dyKLydSh">
              Riksdagen tillkännager för regeringen som sin mening vad som
              anförs i motionen om att regeringen i regleringsbrev till Migrationsverket
              bör göra verket skyldigt att i barns asylärenden använda landinformation
              som särskilt handlar om förföljelse av barn.
            </item>
            <item xml:id="i-7YbKLMY586wwmQzHSf7dJn">
              Riksdagen tillkännager för regeringen som sin mening vad som
              anförs i motionen om att uppdra åt Migrationsverket att utarbeta
              riktlinjer för utredningen och bedömningen av barns asylskäl.
            </item>
            <item xml:id="i-HKYQHeDygvamAexK1MQxDE">
              Riksdagen tillkännager för regeringen som sin mening vad som
              anförs i motionen om en förändring av lagen om vård av unga.
            </item>
            <item xml:id="i-KkghmYDMNVd1iF5a38AqZq">
              Riksdagen begär att regeringen lägger fram förslag till sådan
              ändring av utlänningslagen att Sverige uppfyller Europakonventionens
              krav i fråga om bevis- och utredningsbörda i fråga om tortyr.
            </item>
            <item xml:id="i-MFXUZeXE1xgTSiS2TnpctR">
              Riksdagen beslutar att 5 kap. 6 § första stycket 1 utlänningslagen
              ges följande lydelse: Om uppehållstillstånd inte kan ges på annan
              grund, får tillstånd beviljas en utlänning om det vid en samlad
              bedömning av utlänningens situation föreligger sådana särskilt
              ömmande omständigheter att han eller hon bör tillåtas stanna i
              Sverige.
            </item>
            <item xml:id="i-6XhtzLVwh96dd2DC7BAtvC">
              Riksdagen tillkännager för regeringen som sin mening vad som
              anförs i motionen om ändring i lagen om särskild utlänningskontroll
              så att förvaltningsdomstolarna blir beslutande instans i samtliga
              säkerhetsärenden. 2
            </item>
            <item xml:id="i-Vf9mbLMxMaa4kfZDS7yPyG">
              Riksdagen tillkännager för regeringen som sin mening vad som
              anförs i motionen om att regeringen bör föreslå en ny bestämmelse
              i utlänningslagen om att avlägsnandebeslut inte ska fattas om
              det står klart att det inte går att verkställa.
            </item>
            <item xml:id="i-JxBeJYFPBBHvc4LzmgczRP">
              Riksdagen tillkännager för regeringen som sin mening vad som
              anförs i motionen om en översyn av 12 kap. 19 § utlänningslagen.
            </item>
            <item xml:id="i-BmEyVcT3UR3uAsYtG7dX9">
              Riksdagen tillkännager för regeringen som sin mening vad som
              anförs i motionen om en sådan lagändring att möjlighet ges till
              polisen att återlämna ett verkställighetsärende till Migrationsverket.
            </item>
            <item xml:id="i-VPuFVfzyjcpm58rG1LsFT8">
              Riksdagen tillkännager för regeringen som sin mening vad som
              anförs i motionen om att regeringen bör ge Migrationsverket i
              uppdrag att organisera kurser i opartiskt användande av Migrationsverkets
              landinformation.
            </item>
            <item xml:id="i-Ak46NxkgypsRprLcZHW5t7">
              Riksdagen beslutar om ett nytt tredje stycke i 16 kap. 5 § utlänningslagen
              med följande lydelse: I mål om utvisning eller avvisning ska muntlig
              förhandling hållas om det inte är uppenbart obehövligt. Muntlig
              förhandling ska alltid hållas om någon part begär det.
            </item>
            <item xml:id="i-Wbz5gLPqcxBrAmAyQSzkbs">
              Riksdagen tillkännager för regeringen som sin mening vad som
              anförs i motionen om omröstningsreglerna i migrationsdomstolarna.
            </item>
            <item xml:id="i-CQhaF7d1xLBfgjuqHnvhEM">
              Riksdagen tillkännager för regeringen som sin mening vad som
              anförs i motionen om att införa en bestämmelse i utlänningslagen
              om rätt att överklaga Migrationsverkets beslut om avslag på ansökan
              om främlingspass.
            </item>
            <item xml:id="i-VpVC1CFvfLRFA791ekvi5m">
              Riksdagen begär att regeringen återkommer med förslag till riksdagen
              om sådan ändring av utlänningslagen att ändringsdispens på ansökan
              av den enskilde införs hos Migrationsöverdomstolen.
            </item>
            <item xml:id="i-CQoQ4FQZDe1mjRsMBHv89L">
              Riksdagen tillkännager för regeringen som sin mening vad som
              anförs i motionen om att utlänningen alltid ska beredas skälig
              tid för att förbereda sin avresa.
            </item>
            <item xml:id="i-9HVrUTVMbE4GR9dD82tj6G">
              Riksdagen tillkännager för regeringen som sin mening vad som
              anförs i motionen om införande av en bortre gräns i asylprocessen.
            </item>
            <item xml:id="i-7CcxkyacXZf15HbVzCgBvo">
              Riksdagen tillkännager för regeringen som sin mening vad som
              anförs i motionen om att regeringen bör utfärda tydliga riktlinjer
              för Migrationsverkets handläggning av ärenden som gäller besöksvisum
              för att den ska genomsyras av en inställning som grundas på icke-diskriminering
              och humanitet.
            </item>
            <item xml:id="i-QvrihKQPi3Cgm1DQEqrk3B">
              Riksdagen tillkännager för regeringen som sin mening vad som
              anförs i motionen om att FN:s flyktingkommissariats samtliga sju
              kriterier bör tillämpas vid uttagning på flyktingkvoten.
            </item>
            <item xml:id="i-4xhmvNoX8Fe5Y7crY1kwn8">
              Riksdagen tillkännager för regeringen som sin mening vad som
              anförs i motionen om återgång till tidigare praxis vad gäller
              krav på ingivande av ansökan om familjeåterförening till svensk
              beskickning.
            </item>
            <item xml:id="i-7zfF5QiDGvX4jwR7fW1ZYq">
              Riksdagen tillkännager för regeringen som sin mening vad som
              anförs i motionen om att ta nödvändiga mänskliga hänsyn vid uttagning
              av familjemedlemmar som fyllt 18 år på flyktingkvoten.
            </item>
            <item xml:id="i-TF45DdtWBcc7w43yiSiuH4">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till treåriga
              planeringsperioder för uttagningar på flyktingkvoten.
            </item>
            <item xml:id="i-3F5Vw7pffLAkNWZzV2YSHz">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att lägga fram förslag om en procedur för utfärdande
              av asylvisum.
            </item>
            <item xml:id="i-WRjH8EsYHDTqfpxrytv5jJ">
              Riksdagen begär att regeringen återkommer med förslag på en lag
              om att de som fått avslag på sin ansökan enligt den tidsbegränsade
              lydelsen av 2 kap. 5 b § utlänningslagen ska beviljas uppehållstillstånd
              om det inte finns särskilda skäl som talar emot detta, t.ex. att
              han eller hon gjort sig skyldig till allvarlig brottslighet.
            </item>
            <item xml:id="i-BiK7c8NVmxzzbPf65UZFz5">
              Riksdagen begär att regeringen återkommer med förslag som innebär
              att den som kan göra sannolikt att hon eller han varaktigt befunnit
              sig i Sverige sedan den 1 januari 2009 och inte gjort sig skyldig
              till allvarlig brottslighet ges permanent uppehållstillstånd.
            </item>
            <item xml:id="i-2qmNPTqJVPjMQT1ogtg5eD">
              Riksdagen tillkännager för regeringen som sin mening vad som
              anförs i motionen om tillsättande av en utredning med uppgift
              att se över utlänningslagens regler om förvarsgrunder.
            </item>
            <item xml:id="i-U2sR2wiXiPTwZwheAvB3Ap">
              Riksdagen tillkännager för regeringen som sin mening vad som
              anförs i motionen om att ge ett uppdrag till Migrationsverket
              att se till att sjukvårdspersonal finns på förvaren i större utsträckning.
            </item>
            <item xml:id="i-W877QYgdBnQBdjp3EMWUe2">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att självmordsbenägna
              personer aldrig får placeras i kriminalvård.
            </item>
            <item xml:id="i-2mv4H8ZhRXmBTRsXZEe7VX">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att det
              blir möjligt att förordna offentligt biträde i ärenden som handläggs
              enligt Dublinförordningen.
            </item>
            <item xml:id="i-Fe9he1swHCiMj2sQfrE9hs">
              Riksdagen tillkännager för regeringen som sin mening vad som
              anförs i motionen om en sådan ändring i utlänningslagen att det
              vid förekomsten av särskilda skäl blir möjligt att förordna offentligt
              biträde i ärenden där ansökan om uppehållstillstånd görs via en
              svensk ambassad.
            </item>
            <item xml:id="i-PBpQFTXtXjhYXUCx6u6hm">
              Riksdagen tillkännager för regeringen som sin mening vad som
              anförs i motionen om att Rättshjälpsmyndigheten, alternativt länsrätten,
              bör förordna offentliga biträden i utlänningsärenden.
            </item>
            <item xml:id="i-MrAvWbRZBQzbsSQFW6A69J">
              Riksdagen tillkännager för regeringen som sin mening vad som
              anförs i motionen om ett uppdrag till Domstolsverket att ge förslag
              på organisering av utbildning av Migrationsverkets personal, migrationsdomstolarnas
              nämndledamöter och offentliga biträden samt förslag på vem eller
              vilka som bör vara huvudmän för en sådan utbildning.
            </item>
            <item xml:id="i-LYQUjCWkXpqVeVpGMqQYir">
              Riksdagen tillkännager för regeringen som sin mening vad som
              anförs i motionen om inrättande av en professur i migrationsrätt
              vid lämpligt universitet. 3
            </item>
          </list>
          <p xml:id="i-6CrGBZiTwac7ZCCh97E3X3">
            1 Yrkandena 1 och 36 hänvisade till UU.
          </p>
          <p xml:id="i-JYZqpRunV9GZ4b9GDwJVHX">
            2 Yrkandena 7, 8 och 33 hänvisade till JuU.
          </p>
          <p xml:id="i-ELNYAKk39sXvHNCpeHdMiH">
            3 Yrkande 59 hänvisat till UbU.
          </p>
        </div>
        <div type="motContent">
          <head xml:id="i-4C2zfATUcPxntkVKm3aXoN" type="h1">
            3 Inledning
          </head>
          <p xml:id="i-8Gpf3a4nNRG5C4vvff1T8m">
            Vänsterpartiet är djupt oroat över flykting- och migrationspolitikens
            utveckling både i Sverige och i EU. Murarna runt EU byggs hela
            tiden allt högre och alla legala möjligheter att ta sig till EU
            täpps till. Dessa frenetiska ansträngningar att stänga de andra
            ute får som konsekvens att både Sverige och övriga EU-länder systematiskt
            och i stor omfattning kränker asylsökandes och flyktingars mänskliga
            rättigheter och är den verkliga orsaken till ett allt intensivare
            blodbad vid EU:s gränser.
          </p>
          <p xml:id="i-vVfHyE8wEQP1YR4Y5ECnU">
            Nätverket United for Cultural Action, som stöds bl.a. av Europarådet
            och EU-kommissionen, har dokumenterat i media rapporterade dödsfall
            i samband med försök att ta sig in i EU. Det gäller dödsfall vid
            gränspassering i samband med migration från ett tredjeland till
            EU, på flyktingförvar eller anläggningar för mottagande av migranter,
            i samband med polisrazzior eller deportationsförfaranden, rasistattacker
            eller trafficking. Från 1993 till den 16 juni 2011 uppgår antalet
            dokumenterade dödsoffer för det pågående blodbadet till 15 551
            personer.
          </p>
          <p xml:id="i-M7YBvniZC5piQyEmfZRUvZ">
            Vänsterpartiet menar att denna utveckling måste brytas. Detta
            för att värna rätten till fristad undan förföljelse och de mänskliga
            rättigheterna i övrigt. Om vi i dag tolererar att en resurssvag
            grupps mänskliga rättigheter kränks, bäddar vi för att andra gruppers
            mänskliga rättigheter kränks i morgon.
          </p>
          <head xml:id="i-WyoNSp67y9zg9LiX6LXq3N" type="h1">
            4 Varför drivs människor på flykt?
          </head>
          <p xml:id="i-DEWaRfdWuPp6MJeJVDAgDy">
            Enligt FN:s flyktingkommissariat finns det omkring 175 miljoner
            migranter i världen. Av dem är 33,9 miljoner flyktingar, statslösa,
            internflyktingar m.fl., som hör under UNHCR:s mandat.
          </p>
          <p xml:id="i-5Rvd9WbCmjss7qStteFmw3">
            Majoriteten av världens flyktingar har flytt från politiskt förtryck,
            krig och våld. Den direkta orsaken till att nio av tio fördrivna
            människor tvingats fly är politiskt förtryck och väpnade konflikter.
            Dessa konflikter utkämpas till största delen med vapen som tillverkats
            i de rika industriländerna. Vapenhandeln har generat stora vinster
            för vapenindustrin samtidigt som den orsakar död, förstörelse
            och massflykt. Även Sverige bidrar mycket aktivt till att människor
            tvingas fly genom att exportera vapen till länder som kränker
            grundläggande mänskliga rättigheter och till länder som för krig.
          </p>
          <head xml:id="i-45wCg9K4epgF5BNSxzPo35" type="h2">
            4.1 Vapenexporten
          </head>
          <p xml:id="i-2FvSKRAX4ofe6xg85KBxzV">
            Det område inom svensk politik där frånvaron av moraliskt och
            etiskt ansvarstagande lyser starkast är vapenexporten. Sverige
            har under 2000-talet beviljat krigsmaterielexport till 15 stater
            som av Freedom House klassats som diktaturer. Det gäller Algeriet,
            Bahrain, Brunei, Egypten, Förenade Arabemiraten, Jordanien, Kazakstan,
            Oman, Pakistan, Qatar, Ryssland, Saudiarabien, Thailand, Tunisien
            och Vietnam. Summan av vapenexporten till dessa länder under denna
            tidsperiod uppgår till 3,9 miljarder kronor. Under 2010 mottog
            tio diktaturer krigsmateriel från Sverige för 1,3 miljarder kronor,
            det gäller Algeriet, Bahrain, Brunei, Jordanien, Förenade Arabemiraten,
            Kazakstan, Oman, Ryssland, Saudiarabien och Tunisien. Totalt uppgick
            vapenexporten till icke demokratiska stater 2010 till 3,7 miljarder
            kronor, däribland Pakistan för 1,3 miljarder kronor. Om man jämför
            perioden 20012005 med 20062010 har vapenexporten till icke demokratier
            ökat med 373 procent. Ser man bara till diktaturer är ökningen
            ännu större, från 0,4 miljarder kronor till 3,5 miljarder kronor.
            Det visar att alliansregeringen är betydligt mer skrupelfri än
            den tidigare socialdemokratiska regeringen i sin syn på vapenexport
            och moral.
          </p>
          <p xml:id="i-Ak9PKebmi38WnH9rxsgrSP">
            Svenska vapen bidrar till att göda krig och konflikter, bidrar
            till brott mot mänskliga rättigheter, bidrar till fattigdom och
            stärker diktaturer. Exempelvis har granatgeväret Carl-Gustaf,
            som produceras av Saab Bofors Dynamics, sålts till över 40 länder
            och använts i krig, bl.a. i Burma, Kambodja, Sri Lanka, Vietnam,
            Indien och Irak. Vidare har det svenska pansarskottet AT4 använts
            vid USA:s invasion av Panama 1989 och i USA:s krigföring i Afghanistan
            och Irak. Sverige bidrar genom den nuvarande vapenexportpolitiken
            i hög grad till skapandet av nya flyktingströmmar med åtföljande
            humanitära katastrofer.
          </p>
          <p xml:id="i-Gr4qfhytN8HKZZV9hqCsV5">
            Tillkännagivandet i riksdagen i maj om en skärpning av lagstiftningen
            är visserligen ett steg i rätt riktning. Men stor osäkerhet råder
            om hur denna skärpning ska utformas och när regeringen ska återkomma.
            Risk finns att frågan om vapenexport till diktaturer förhalas
            och att lagstiftningen ändå kommer att ge öppningar för sådan
            export. Vänsterpartiet menar att framtidens regelverk för svensk
            krigsmaterielexport ska innefatta ett demokratikriterium. Sverige
            bör därför inte bedriva någon form av export av krigsmateriel
            till någon diktatur eller till en stat där grova kränkningar av
            mänskliga rättigheter äger rum. Detta bör riksdagen som sin mening
            ge regeringen till känna.
          </p>
          <head xml:id="i-TatQ7EkVqeY7gSqQSHozyV" type="h2">
            4.2 Konkurrens om råvaror
          </head>
          <p xml:id="i-9XLpXEsrE5GN3yGWVC2ah7">
            Konkurrens om diamanter, mineral, olja eller råvaror mellan stater
            eller företag är och har varit en viktig orsak till flera pågående
            eller nyligen avslutade krig, t.ex. i Demokratiska republiken
            Kongo, Sudan och Ogadenprovinsen i Etiopien. I de två sistnämnda
            har svenska intressen varit involverade genom oljeutvinning som
            bedrivs av företag inom Lundingruppen. Det är en verksamhet som
            bidrog till att förlänga och förvärra pågående krig och till folkfördrivning
            genom nedbränning av byar. Internationella åklagarmyndigheten
            i Linköping beslutade i juni 2010 att inleda förundersökning om
            misstänkt folkrättsbrott i Sudan med svenska kopplingar. Åklagaren
            bedömer att förundersökningen på grund av ärendets omfattning
            kommer att pågå i tre år. Det är viktigt att ha dessa fakta i
            minnet när ledande politiker i Sverige och andra västländer i
            högtidliga ordalag talar om vikten att förebygga uppkomsten av
            flyktingströmmar och när de som flyr från dessa konflikter nekas
            skydd i Sverige.
          </p>
          <head xml:id="i-FhUrxyRHG33vv26hcCwAHG" type="h2">
            4.3 Etniska konflikter och inhemskt förtryck
          </head>
          <p xml:id="i-Pf2DrEreXpmvLFvFW747hb">
            Konflikter mellan, och förföljelse av, etniska och religiösa
            grupper är vanliga orsaker till att människor drivs på flykt.
            Men också rent inhemskt förtryck där grundläggande demokratiska
            rättigheter satts ur spel, vilka ofta får politiska strider och
            inbördeskrig som följd, befrämjar uppkomsten av flyktingströmmar.
            De åtgärder som USA och andra västländer vidtagit efter terrorattacken
            den 11 september 2001 för att förebygga nya terrordåd, har inneburit
            att mänskliga rättigheter allvarligt kränks, i synnerhet i USA
            och Storbritannien, men också i en rad andra länder, bl.a. Sverige
            där frigivningen av Ahmed Agiza påminner om det svåra brott mot
            asylrätten som den dåvarande socialdemokratiska regeringen gjorde
            sig skyldig till. Ryssland och Kina har tagit terrorattacken som
            förevändning för att ostört genomföra oerhörda övergrepp mot mänskliga
            rättigheter, t.ex. i Tjetjenien och Kaukasus i Kabardino-Balkarien
            respektive i Tibet och mot den uiguriska folkgruppen. USA:s krigföring
            i Irak har orsakat enorma nya flyktingströmmar.
          </p>
          <head xml:id="i-XTMz8wPtRjJuCJpU3HfB6o" type="h2">
            4.4 Riktiga flyktingar?
          </head>
          <p xml:id="i-bKaFDCopc2CFPdp4Kmv57">
            Det görs ofta, också bland ledande politiker som borde veta bättre,
            gällande att flertalet asylsökande inte har några verkliga asylskäl
            utan att det snarare är fråga om en ekonomisk och social migration,
            att människor söker sig en bättre framtid i Sverige. Men den som
            hävdar något sådant bör närmare studera från vilka länder de asylsökande
            kommer. Det kan då konstateras att nästan alla kommer från länder
            där det antingen pågår krig, väpnad konflikt eller grova kränkningar
            av de mänskliga rättigheterna. Det finns ingen som helst koppling
            mellan ursprungsländers fattigdom och ett migrationstryck mot
            Sverige. Däremot finns ett tydligt samband mellan exempelvis Lundin
            Petroleums verksamhet i Sudan och den regimens ekonomiska möjligheter
            att bedriva ohyggliga och systematiska övergrepp på civilbefolkningen
            och därav orsakade flyktingströmmar.
          </p>
          <p xml:id="i-GBLMbUcxzhbHWb1iJNLW5k">
            Ett lands asylpolitik fungerar som ett lackmustest för dess inställning
            till försvaret av mänskliga rättigheter. Om inte de människors
            mänskliga rättigheter respekteras som har minst möjligheter och
            resurser att föra sin talan, kommer andra gruppers rättigheter
            att angripas längre fram. Därför är det av största vikt att stärka
            svenska myndigheters respekt för asylrätten och Genèvekonventionen.
            Detta bör riksdagen som sin mening ge regeringen till känna.
          </p>
          <head xml:id="i-J6L7KHqfgLQVnNCqRetdNp" type="h1">
            5 Sveriges medlemskap i IOM
          </head>
          <p xml:id="i-rfaCgdkhVHX4Ses5AzPh2">
            The International Organisation for Migration (IOM) grundades
            1951 på initiativ av USA. Sedan 1989 har organisationen omvandlats
            till en transnationell organisation för global styrning av migration
            utifrån ekonomiska utgångspunkter.
          </p>
          <p xml:id="i-5XM8eHJ4pHmGXMuAZgHY8w">
            Ledande organisationer för mänskliga rättigheter som Amnesty
            International och Human Rights Watch har under flera år riktat
            förödande kritik mot att IOM:s aktiviteter i många fall kränker
            grundläggande mänskliga rättigheter, t.ex. genom program som hindrar
            människor från att fly eller genom att organisera återvändande
            för flyktingar trots en oacceptabel säkerhetssituation i hemlandet.
            Mot bakgrund av de synnerligen allvarliga och bestående missförhållandena
            i IOM:s verksamhet bör Sverige avsluta sitt medlemskap i organisationen.
            Detta bör riksdagen som sin mening ge regeringen till känna.
          </p>
          <head xml:id="i-kVc4aFKQm2pDGBgdtSwps" type="h1">
            6 FN:s flyktingkommissariats finansiering och mandat
          </head>
          <p xml:id="i-A5KjnRmP8i2CPvqmiwZkj4">
            Den verksamhet som bedrivs av FN:s flyktingkommissariat finansieras
            genom årliga bidrag från medlemsstaterna. Detta är en ur flera
            aspekter olycklig ordning. Organisationen får svårigheter med
            sin planering eftersom finansieringen blir osäker och ryckig.
            Dessutom kan FN:s flyktingkommissariat riskera att drabbas av
            tunghäfta när det är påkallat att framföra kritik mot någon av
            de viktigaste bidragsgivarna, t.ex. Sverige. Därför bör regeringen
            i FN verka för att FN:s flyktingkommissariat ska finansieras via
            FN:s budget med treåriga anslag. Detta bör riksdagen som sin mening
            ge regeringen till känna.
          </p>
          <p xml:id="i-QTVRakE9uvMsUGdpyvqF8A">
            FN:s flyktingkommissariats mandat omfattar bara flyktingar som
            passerat en nationsgräns. Numera utgör de s.k. internflyktingarna
            en mycket stor del av alla flyktingar. Rapporter visar att kvinnor
            som flyr undan s.k. hedersrelaterat våld ofta tar sin tillflykt
            till fängelser i området för att undvika att mördas. På grund
            av risken och allvaret i hoten kan de tvingas att tillbringa resten
            av sina liv i fängelset oskyldigt dömda till livstidsstraff för
            att de är kvinnor. Dessa kvinnor kan inte fly till något annat
            land för att omfattas av FN:s flyktingkommissariats skydd. Visserligen
            gör FN:s flyktingkommissariat redan i dag viktiga humanitära insatser
            för internflyktingar men det är viktigt att mandatet utvidgas
            så att organisationen exempelvis får möjlighet att vid behov hjälpa
            internflyktingar att lämna sitt hemland. Regeringen bör i alla
            lämpliga sammanhang verka för en utvidgning av FN:s flyktingkommissariats
            mandat till att inkludera internflyktingar. Detta bör riksdagen
            som sin mening ge regeringen till känna.
          </p>
          <p xml:id="i-Hz6MH9ZYmPsE4gidA87Wye">
            Vid den s.k. gränsförvaltningen av EU:s yttergränser, bl.a. i
            Medelhavet och utanför Afrikas västkust, bedrivs både av enskilda
            EU-stater och genom EU:s byrå för yttre gränskontroll Frontex
            en verksamhet som stoppar flyktingar på väg till Europa för att
            söka asyl. Det är av avgörande betydelse att FN:s flyktingkommissariat
            bereds möjlighet att delta i denna verksamhet för att tillföra
            sitt kunnande om flyktingkonventionens riktiga tillämpning i dessa
            sammanhang. EU bör anslå medel för att finansiera detta. Regeringen
            bör därför i EU verka för att EU anslår medel för att möjliggöra
            för FN:s flyktingkommissariat att medverka vid förvaltningen av
            EU:s yttergränser. Detta bör riksdagen som sin mening ge regeringen
            till känna.
          </p>
          <head xml:id="i-WBhPoUD3R892h4az8Eji5c" type="h1">
            7 Utvecklingen i Europeiska unionen
          </head>
          <p xml:id="i-Fgpa5YNGUEQBJCgCL9GANn">
            I Amsterdamfördraget överfördes flyktingpolitiken från det mellanstatliga
            samarbetet i tredje pelaren till överstatligheten i första pelaren.
            Samtidigt beslutades att EU-länderna inom fem år skulle enas om
            gemensamma miniminivåer. Vänsterpartiet var motståndare och starkt
            kritiskt till överförandet. Samtidigt garanterades från den dåvarande
            svenska regeringen och riksdagen att Sverige även i fortsättningen
            skulle föra en human och solidarisk flyktingpolitik och att Sverige
            i EU skulle verka för att en sådan politik skulle föras. Vi har
            nu haft möjlighet att följa arbetet med harmoniseringen av flyktingpolitiken
            under de år som den pågått. Vad vi kan se är att EU ägnar sig
            åt att bygga murarna runt Fästning Europa allt högre i stället
            för att genom mellanstatligt samarbete ta ansvar för de flyktingar
            som söker skydd undan förföljelse. Sverige har därmed medverkat
            till att sätta Genèvekonventionen ur spel, t.ex. genom transportörsansvaret
            och genom att acceptera att asylansökningar från EU-medborgare
            ska anses uppenbart ogrundade. De direktiv som hittills har antagits
            inom unionen har varit minimidirektiv, vilket innebär att medlemsstaterna,
            om de har mer generösa bestämmelser, kan bibehålla dem. Det har
            också stått medlemsstaterna fritt att upprätta mer generösa bestämmelser.
            Denna möjlighet har den svenska regeringen i det stora hela inte
            utnyttjat.
          </p>
          <p xml:id="i-KiG8D5DaRip84uXueqjJmb">
            Vänsterpartiet är fortsatt starkt kritiskt till EU:s flyktingpolitik
            eftersom den är uppenbart inhuman och mycket restriktiv. Vi är
            också fortsatt starkt kritiska till Sveriges flyktingpolitik.
            Vi varnade för att ett system med minimiregler skulle innebära
            en dragning mot en harmonisering nedåt i riktning mot den sämsta
            tillåtna nivån på rättssäkerhet och behandling. I dag kan vi,
            med sorg, konstatera att vi hade rätt. Föreberedelserna för nästa
            etapp ett gemensamt asylsystem är långt gångna. Genom Lissabonfördraget
            ska hela området för asyl- och invandringspolitik, yttre gränskontroller,
            villkor för inresa och bosättning, viseringar och uppehållstillstånd
            göras överstatlig.
          </p>
          <p xml:id="i-M7Nv437N9R3MqBSZy6pgak">
            EU ska utarbeta en fullt ut harmoniserad asyl- och invandringspolitik
            och ett helt gemensamt asylsystem. Detta trots att den första
            etappen i det närmaste havererat genom de extremt låga miniminivåer
            som beslutats både vad avser skydd och socialt mottagande. Harmoniseringen
            av flyktingpolitiken har i praktiken stoppat alla lagliga vägar
            till Europa och förvägrar i dag människor rätten att söka asyl.
            Det innebär att människor i stället tvingas i händerna på människosmugglare
            och till att riskera livet för att försöka ta sig hit. Det övergripande
            problemet är att den restriktivitet och den militarisering som
            hittills karakteriserat asyl- och invandringspolitiken uppenbart
            riskerar att eskalera ytterligare.
          </p>
          <p xml:id="i-RLVyNTfDN6awrPk78yc85o">
            I det följande specificerar vi vår kritik både vad gäller det
            överstatliga samarbetet och den svenska flyktingpolitiken.
          </p>
          <p xml:id="i-h34tori5FMS1W3epzwfus">
            De flesta direktivförslag från EU-kommissionen, som i sitt ursprungliga
            skick syftade till att tillförsäkra asylsökande och migranter
            minimirättigheter, har efter en under åratal utdragen behandling
            av Europeiska rådet och dess arbetsgrupper blivit tömda på nästan
            allt positivt innehåll. Däremot har man snabbt kunnat enas om
            genomförande av repressiva åtgärder riktade mot flyktingar och
            invandring från tredjeland. Det gäller förstärkta gränskontroller
            vid EU:s yttre gränser, hårda krav riktade mot de nya medlemsstaterna
            för att förhindra att flyktingar tar sig in i EU via dessa, steg
            mot en gemensam gränspolis för EU, hot mot tredjeländer för att
            tvinga dessa att ta emot, inte bara egna medborgare, utan även
            medborgare i andra stater och nu senast det starkt repressiva
            återvändandedirektivet. Denna utveckling visar med all önskvärd
            tydlighet det problematiska och olämpliga i att göra asylpolitiken
            till föremål för överstatliga beslut inom EU.
          </p>
          <p xml:id="i-TmEsPq56NGSyojEPLvTb3b">
            Vänsterpartiets kritik mot EU:s flyktingpolitik grundar sig såväl
            på den restriktivitet som blivit kännetecknande för innehållet
            som på det faktum att dessa frågor beslutas på överstatlig nivå
            inom EU.
          </p>
          <head xml:id="i-XCES89ombnu43ovo27xY2r" type="h2">
            7.1 Militariseringen av kontrollen av EU:s yttre gränser
          </head>
          <p xml:id="i-JoQfy8fNM5kTH8dArjzsUt">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som bl.a.
            organiserar patrullering och övervakning av den afrikanska västkusten
            och centrala Medelhavet. De alltmer avancerade övervakningssystem
            som används har fått till följd att fler väljer längre och farligare
            vägar. Fler och fler människor omkommer under flykten till Europa.
          </p>
          <p xml:id="i-JD3FEpqSz4N98yzhazFaea">
            Förordning 2007/2004 ålägger Frontex följande uppgifter: operativt
            samarbete mellan medlemsstater i förvaltningen av EU:s yttergränser;
            bistånd till medlemsländer med utbildning av nationella gränsvakter;
            genomföra riskanalyser; ge hjälp till medlemsstater som är i behov
            av tekniskt eller operativt bistånd vid sina yttergränser och
            att ge stöd vid gemensamma repatrieringsoperationer som inbegriper
            flera medlemsstater.
          </p>
          <p xml:id="i-S3vrx9TBnR9wdueXU5jR87">
            Frontex eget mandat är i allt väsentligt inriktat på att skydda
            EU:s gränser och saknar en explicit mekanism för att tillförsäkra
            skydd för asylsökande eller andra utsatta grupper. Frontex har
            därför ödeläggande effekter på EU:s politik för mottagande av
            flyktingar och andra skyddsbehövande. En av de mest oroande bristerna
            i mandatet är frånvaron av ett uppdrag att rädda människor i nöd
            och livsfara, t.ex. vid skeppsbrott.
          </p>
          <p xml:id="i-LVgugSz4fRhpLtGWgujjQc">
            Frontex har bidragit till de många tragedier som utspelats utanför
            EU:s yttergränser de senaste åren. Som komplement till Frontex
            antogs under 2007 en förordning om Rapid Border Intervention Teams
            (Rabit). Dessa EU-styrkor ska med kort varsel kunna sättas in
            områden där det finns ett stort inflöde av asylsökande och eller
            andra migranter. En annan huvudlinje i EU:s strategi är att ge
            finansiellt och teknologiskt stöd till nordafrikanska staters
            gränsstyrkor. Spanien har exempelvis levererat patrullbåtar, fyrhjulsdrivna
            fordon och datorer till Mauretanien för att hjälpa landet att
            bevaka sin kust. Flyg från den svenska kustbevakningen har också
            deltagit i ett Frontexupp-drag utanför Greklands kust. Med tanke
            på Greklands fullständiga och totala förakt för landets samtliga
            internationella förpliktelser på flyktingområdet var Sveriges
            deltagande i denna aktion synnerligen klandervärt.
          </p>
          <p xml:id="i-RbYxfqaMSQFZGfAz2anaji">
            Förhandlingarna mellan rådet och Europaparlamentet om en ny Frontex-förordning
            tog nyligen en mycket illavarslande vändning när rådet i maj avvisade
            så gott som alla ändringsförslag från Europaparlamentet som syftade
            till att skapa mekanismer och garantier för att Frontex inte ska
            begå övergrepp mot asylrätten och grundläggande mänskliga rättigheter
            i sin verksamhet.
          </p>
          <p xml:id="i-4MN6zi9tqqQ3W2ZRfWKX7G">
            Den fria rörligheten i EU utvecklas alltså på bekostnad av den
            fria rörligheten i EU:s grannstater. Afrikanska länder pressas
            att införa en hårdare politik för att bekämpa migration, baserat
            på den europeiska modellen med gränskontroller, kriminalisering,
            frihetsberövande och utvisning. Allt belönas sedan med EU-finansiering.
            Ett exempel på konsekvenserna av denna politik är att de marockanska
            myndigheterna körde ut och dumpade 500 flyktingar, som var på
            väg till Europa, i öknen. Nu bidrar alltså också Sverige, genom
            det aktiva deltagandet i Frontex operationer, till direkta kränkningar
            av asylrätten.
          </p>
          <p xml:id="i-15dV3P8ynFxFhqu56dAimA">
            Den stora faran med Frontex och snabbinsatsstyrkorna är att konsekvenserna
            oundvikligen blir kränkningar både av FN:s flyktingkonvention
            och av Europakonventionen om mänskliga rättigheter. De som finns
            ombord på de fartyg som eskorteras tillbaka till de afrikanska
            stater de kommit från ges nämligen inga möjligheter att söka asyl.
            Samtidigt sätts de EU-direktiv som ska garantera asylrätten ur
            spel. EU:s gränskontroll förläggs på detta sätt på tredjeländers
            sjöterritorium. I praktiken stämplar EU en individ som irreguljär
            migrant redan innan han eller hon lämnar sitt land och kommer
            in på EU-territorium. Dessa förebyggande aktioner tar ingen hänsyn
            till att den det gäller inte behöver vara illegal utan en potentiell
            asylsökande eller flykting. Detta förhandsantagande om illegalitet
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs av
            flyktingkonventionen. Politiken leder till ett systematiskt brott
            mot internationell och europeisk flyktingrätt. 15 551 människor
            har, enligt uppgifter dokumenterade i media, sammanställda av
            nätverket United for Cultural Action, dött under försök att ta
            sig till Europa mellan 1993 och den 16 juni 2011.
          </p>
          <p xml:id="i-4xW4w9EoHdfhd8jNLxDT9h">
            Frontex har också medgivit att räddningsoperationer och förmåga
            att agera i humanitära krissituationer inte ligger inom Frontex
            behörighet. Det är därför helt klart att Frontex prioritet är
            att stoppa fartyg vid gränserna och att medverkan vid sjöräddning
            är helt frivillig.
          </p>
          <p xml:id="i-CqUk4HJmGvFnhqzQZjhSon">
            Rättsreglerna för sjöräddning grundas på internationell rätt.
            När det gäller de skyldigheter som åligger en fartygsbefälhavare
            eller en regering är det tillräckligt att ta del av The UN Convention
            on the Law of the Sea (1982), The International Convention on
            Saftey of Life at Sea (Solas 1974) och The International Convention
            on Maritime Search and Rescue (SAR 1979) för att konstatera att
            det finns en skyldighet att snabbast möjligt rädda personer i
            sjönöd, oavsett de nödställdas nationalitet eller status eller
            av vilka omständigheter de befinner sig i.
          </p>
          <p xml:id="i-72zKgvjwL4thEVEAb9XRNK">
            EU:s institutioner beklagar både förlusterna i människoliv till
            havs och de allt större risker som migranter är beredda att utsätta
            sig för och är rasande över den blomstrande människosmugglingen.
            Detta samtidigt som man låtsas inte se det direkta orsakssambandet
            med de åtgärder man själv vidtagit för att stänga gränserna och
            hindra asylsökande att nå EU:s territorium.
          </p>
          <p xml:id="i-G3Ui3w1u76FNzkxUsexSiC">
            Paradoxalt nog kränker de fysiska och rättsliga medel som används
            för att skydda migranter deras grundläggande mänskliga rättigheter.
            Förutom att avstå från att hjälpa människor i fara, har många
            människor avvisats utan att ha fått möjlighet att söka asyl i
            flagrant brott mot Genèvekonventionen angående flyktingars rättsliga
            ställning.
          </p>
          <p xml:id="i-P1V7FSLjask9MXVFPhPeoz">
            Sverige deltar aktivt i såväl utformningen som praktiserandet
            av denna restriktiva politik och har inte i något fall utnyttjat
            sin rätt att stoppa EU-lagstiftning som syftar till att undergräva
            asylrätten. Regeringen har t.ex. valt att inte stödja Europaparlamentets
            krav på förbättrad insyn i och övervakning av att Frontex respekterar
            de mänskliga rättigheterna, bl.a. asylrätten, i sin verksamhet.
            De mänskliga och rättsliga kostnaderna för den förda politiken
            är oerhörda:
          </p>
          <list style="ul">
            <item xml:id="i-5DaWDkhahNtVPVdwpzQoka">
              Människor hindras från att söka skydd och förvägras rätten att
              söka fristad i ett annat land. Fortress Europe, en NGO i Italien,
              uppger att under årets första sju månader har 1 931 personer drunknat
              under försök att ta sig över Medelhavet till Europa. Detta är
              också avsikten med den politik som förs, trots att det sätter
              internationella konventioner ur spel.
            </item>
            <item xml:id="i-987Qxm8SY33Jd3vqA6W2Wx">
              Många direktavvisas vid gränsen, trots att de har asylskäl.
            </item>
            <item xml:id="i-6bkcqhnAfUVF6kuy3PenLa">
              Marknaden för samvetslösa människosmugglare ökar. De smugglingsnätverk
              som blir alltmer omfattande utpekas sedan som ansvariga för de
              dödsfall som sker i stället för EU-ländernas regeringar som ju
              har det verkliga ansvaret.
            </item>
            <item xml:id="i-T4skjVmJDhPKS3ph3QxjfA">
              Nya farligare flyktvägar pressas fram. När den gemensamma gränsövervakningen
              täppt till en väg in i EU utsätter sig människor som är i behov
              av att fly för ännu större faror.
            </item>
            <item xml:id="i-WLPfBXZCBmoJruMeUXUtbs">
              Antalet dödsoffer ökar. Tusentals döda tredjelandsmedborgare,
              särskilt de som dör när de försöker nå Spaniens eller Italiens
              södra gräns ökar för varje år.
            </item>
            <item xml:id="i-4nA2AXXfUSkfkZATaXh6uj">
              Övergrepp tillåts ske i det fördolda, bl.a. rapporteras ett stort
              antal övergrepp från förvarslokaler och transitområden på flygplatser,
              som är stängda för insyn.
            </item>
          </list>
          <p xml:id="i-PkTk5qbdUGdoEk85Tnf49j">
            Det är tydligt att Frontex operationer kring Kanarieöarna inneburit
            att flyktvägarna från Afrika till Europa blivit mycket längre
            och mycket farligare. Som en brutal konsekvens av detta har också
            fler människor mist livet. Som en annan mycket farlig konsekvens
            har många människor förvägrats rätten att söka asyl. Först och
            främst sker detta genom att Frontex hindrar dem från att komma
            i land. De tvingas vända tillbaka eller försvinner på annat sätt.
            Människor lever också inlåsta i förvarsanläggningar under emellanåt
            mycket svåra förhållanden där de undanhålls nödvändig information
            och juridisk hjälp som de av internationell rätt är berättigade
            till för att kunna söka asyl.
          </p>
          <p xml:id="i-NYFfSP7m5P2oeVMQfJeqh7">
            Regeringen bör verka för att Frontex avvecklas. Detta bör riksdagen
            som sin mening ge regeringen till känna.
          </p>
          <p xml:id="i-Rz3xvfPck9oThVDnBebkCq">
            Fram tills det är genomfört bör regeringen skyndsamt verka för
            att inriktningen av Frontex verksamhet ändras på ett djupgående
            sätt så att både asylrätten och skyldigheten att bistå skeppsbrutna
            respekteras. Detta bör riksdagen som sin mening ge regeringen
            till känna.
          </p>
          <p xml:id="i-C3SER3opRYAG2zwDWZX1n6">
            Regeringen bör i EU verka för att asyl- och flyktingpolitiken
            i grunden förändras och i framtiden bygger på respekt för mänskliga
            rättigheter och människors lika värde. Detta bör riksdagen som
            sin mening ge regeringen till känna.
          </p>
          <head xml:id="i-8JBowDyJJ9cKkombZ5M3Zq" type="h2">
            7.2 Transportörsansvaret
          </head>
          <p xml:id="i-3TPbZyHVkDtXuRuHtwC2tm">
            Direktivet om transportörsansvar innebär ett generalangrepp på
            Genèvekonventionen och asylrätten. Direktivet har både till syfte
            och effekt att kortsluta rätten till asyl och göra Genèvekonventionen
            oanvändbar. Det utgör ett grovt angrepp på den mänskliga rättigheten
            att söka och åtnjuta asyl som finns upptagen i artikel 14 i FN:s
            Allmänna förklaring om de mänskliga rättigheterna . Transportörsansvar
            innebär i praktiken att myndighetsutövning läggs ut på privata
            rättssubjekt, vilka självfallet har vinstsyftet som främsta ledstjärna.
            Flygbolaget SAS har i sitt remissvar över departementspromemorian
            Transportörsansvaret i utlänningslagen (Ds 2001:74) bl.a. yttrat
            följande:
          </p>
          <p xml:id="i-XA4BEABisSSrdr5o94MudJ">
            I och med att SAS har rätt att neka ombordstigning på grund av
            att inresehandlingarna (inte själva flygbiljetten) inte är i ordning
            kan passagerarna sägas stå i ett slags beroendeförhållande till
            transportören. Därför är transportörens kontroll att likställa
            med myndighetsutövning och därmed i strid med regeringsformen.
          </p>
          <p xml:id="i-UK4p2ChEL1PE33fBpHropy">
            Vänsterpartiet delar den uppfattningen. Transportörsansvaret
            har också som oundviklig följd att transportföretagen infört rasprofilering
            av sina passagerarkontroller. Detta är fullständigt oacceptabelt
            och försvårar en effektiv kamp mot främlingsfientlighet och rasism.
          </p>
          <p xml:id="i-C7Ytcbm5SedMrdTa6grLMb">
            Riksdagens dåvarande majoritet i flyktingfrågor, bestående av
            socialdemokrater och moderater, godkände 2004 beklagligtvis propositionen
            om genomförande av direktivet om transportörsansvar i svensk rätt.
            Den rimliga ståndpunkten hade varit att vägra införa direktivet
            med hänvisning till att det står i strid med Sveriges åtaganden
            i enlighet med 1951 års Genèvekonvention och hävda den ståndpunkten
            vid ett eventuellt rättsligt förfarande mot Sverige vid EG-domstolen.
          </p>
          <p xml:id="i-LZfMN1MBckGPZGTwVGPMAK">
            Mot bakgrund av ovanstående bör regeringen omedelbart påkalla
            nya förhandlingar om direktivet om transportörsansvar och därvid
            verka för att alla bestämmelser i direktivet som sätter asylrätten
            ur spel eller leder till diskriminering grundad på hudfärg eller
            etniskt ursprung tas bort. Detta bör riksdagen som sin mening
            ge regeringen till känna.
          </p>
          <head xml:id="i-U4NFQT48btTxcrFkvcEk8P" type="h2">
            7.3 Återtagandeavtal
          </head>
          <p xml:id="i-7RECQKgmiajzTGeWVzrwCo">
            EU har träffat återtagandeavtal med tredjeländer som Ryssland,
            Marocko, Pakistan, Macao, Sri Lanka och Armenien. Genom EU:s insisterande
            på att sluta återtagandeavtal med tredjeländer görs dessas myndigheter
            till agenter för EU-länderna när det gäller utvisning av tredjelandsmedborgare
            från EU. Ett exempel på de ödesdigra konsekvenserna av återtagandeavtalen
            är avtalet mellan EU och Mauretanien. Regeringen i Mauretanien
            har åtagit sig att utarbeta och sätta i verket en global strategi
            för att styra migrationsströmmarna, vilken förutsätter kriminalisering
            av hemliga nätverk, förstärkning av gränskontrollerna och anpassning
            av lagstiftningen. För att tillgodose EU:s krav syftande till
            att minska migrationstrycket arresterar och deporterar de mauretanska
            myndigheterna godtyckligt människor som misstänks vilja ta sig
            till Europa. Tidigare har det rått fri rörlighet för personer
            mellan Mauretanien och dess grannländer, med en betydande arbetskraftsmigration
            till Mauretanien. Allt detta har EU raserat genom sin politik
            med att förlägga sin gränskontroll långt utanför Europa.
          </p>
          <p xml:id="i-UQR4KjMjHUs8wK68KcFLfC">
            Nu pågår förhandlingar mellan EU och Kina om återtagandeavtal.
            Detta är djupt oroväckande med tanke på Kinas usla respekt för
            de mest grundläggande mänskliga rättigheterna.
          </p>
          <p xml:id="i-CUVXLUwEsJzd8bYXym8WQq">
            Regeringen bör i EU ta initiativ till att EU:s politik beträffande
            återtagandeavtal förändras på ett sådant sätt att de följder som
            angivits ovan i fortsättningen undviks. Detta bör riksdagen som
            sin mening ge regeringen till känna.
          </p>
          <head xml:id="i-Sd8jUfqPDFLLopGenBHqp5" type="h2">
            7.4 Dublinförordningen
          </head>
          <p xml:id="i-HFz3GjMHdPAxrfXaPzmFZy">
            I februari 2003 antogs den förordning som ersätter Dublinkonventionen.
            Den innebär att alla grundprinciper i Dublinkonventionen med dess
            stötande och inhumana konsekvenser blev kvar. Huvudregeln om att
            asylansökan ska göras i det första EU-land den sökande rest in
            i leder självfallet till att flyktingarna koncentreras till de
            länder som gränsar mot områden varifrån många flyktingar kommer.
            Det är länderna i norra delen av EU som påtvingat EU:s medlemmar
            vid Medelhavet principen för att uppnå en koncentration av flyktingarna
            i dessa länder och i görligaste mån motverka etnisk mångfald i
            Nordeuropa. Förordningen motverkar alltså en någorlunda jämn fördelning
            av flyktingar i olika EU-länder och koncentrerar dem till frontstaterna.
            Det får som självklar logisk konsekvens att dessa som motåtgärd
            söker göra sina gränser så ogenomträngliga som möjligt. Sverige
            har här medverkat till att ytterligare en viktig del av Fästning
            Europa kommit på plats.
          </p>
          <p xml:id="i-QzWhDsPgGdpzSx3jKiWuXL">
            En grundförutsättning för att tillämpa en sådan princip för fördelning
            av asylsökande mellan EU:s medlemsstater som Dublinförordningen
            bygger på är att rättspraxis vid tillämpningen av skyddsreglerna
            för asylsökande och de materiella mottagningsvillkoren är desamma
            i EU:s medlemsstater. För att söka uppnå detta har flera direktiv
            antagits, t.ex. skyddsgrundsdirektivet och direktivet om mottagningsvillkor.
            Men i verkligheten råder avgrundslika skillnader mellan medlemsstaterna
            i dessa avseenden. Ett tydligt exempel utgörs av Grekland, där
            det i det närmaste är omöjligt att få skydd. Detta gäller även
            konventionsflyktingar och människor som har en välgrundad fruktan
            för tortyr i hemlandet. Rapporter från Europarådets kommitté för
            att förebygga tortyr och omänsklig eller förnedrande behandling,
            Europaparlamentets utskott för medborgerliga rättigheter m.m.,
            organisationer som tyska Pro Asyl och norska och grekiska Helsingforskommittéerna
            är alla samstämmiga i en förödande kritik mot det grekiska flyktingmottagandet.
            FN:s flyktingkommissariat antog i december 2009 en rekommendation
            att EU:s medlemsstater i enlighet med sina skyldigheter att respektera
            asylrätten tills vidare ska avstå från att överföra asylsökande
            till Grekland med stöd av Dublinförordningen.
          </p>
          <p xml:id="i-V9FuiE9yxxdraqSZ6fbrD3">
            Ändå fortsatte Sverige i det längsta dessa överföringar till
            Grekland. Detta är mycket illavarslande och visar ett öppet förakt
            från den svenska regeringen för Sveriges internationella åtaganden
            när det gäller mänskliga rättigheter. Inte förrän Europadomstolen
            för mänskliga rättigheter genom en dom satte stopp för fortsatta
            Dublinöverföringar till Grekland såg Sverige sig tvingat att upphöra
            med sina brott mot asylrätten. Genom det aktiva deltagandet i
            Frontexoperationen Poseidon utanför Greklands kust, har Sverige
            också bidragit till att direkt kränka asylrätten. När Sverige
            genom kustbevakningens spaningsplan rapporterar flyktingar till
            de grekiska myndigheterna kommer dessa i första hand att försöka
            tvinga dem tillbaka och med synnerligen brutala metoder.
          </p>
          <p xml:id="i-BQKTbot3xWb7zbRwXaG5eg">
            Kommissionen lade den 3 december 2008 fram förslag till ändrade
            regler i Dublinförordningen. Förslagen syftar till att underlätta
            ett smidigare överförande av asylsökande mellan medlemsänderna
            och något ökade möjligheter att minska familjesplittring mellan
            flera olika medlemsstater. Men den viktigaste förändringen är
            att kommissionen, om vissa villkor är uppfyllda, kan besluta om
            att inställa överföringar av asylsökande till ett visst land vars
            mottagningskapacitet är överbelastad eller som inte ger ett skydd
            för asylsökande som uppfyller gemenskapslagstiftningens krav.
            De senaste förslagen har den svenska regeringen bestämt motsatt
            sig. Att regeringen intar den positionen och går emot en så självklar
            åtgärd för att motverka förordningens kraftigt snedvridande effekter
            på fördelningen av asylsökande mellan medlemsstaterna visar att
            man inget lärt av Sveriges behandling av asylsökande judar på
            1930-talet. Samma politik upprepas nu men i andra former.
          </p>
          <p xml:id="i-XUJuMa5P76bA2Uo5DBgxT6">
            Den enda rimliga principen för att avgöra vilket land som ska
            handlägga en asylansökan är att låta den asylsökande själv fatta
            beslutet. Det skulle också spara stora belopp för skattebetalarna
            i EU-länderna eftersom de s.k. Dublinförfrågningarna länderna
            emellan är synnerligen tidsödande och kostsamma samtidigt som
            de förlänger handläggningstiderna på ett orimligt sätt. Även FN:s
            flyktingkommissariat har i sitt yttrande över EU-kommissionens
            grönbok om ett gemensamt asylsystem gett uttryck för att man skulle
            föredra att Dublinförordningens principer hade ersatts med att
            den asylsökandes eget val av asylland ska vara avgörande. Den
            svenska regeringen bör därför stödja det förslag som kommissionen
            lagt fram om förändringar i Dublinförordningen som redogjorts
            för ovan. Detta bör riksdagen som sin mening ge regeringen till
            känna.
          </p>
          <p xml:id="i-2sCUvnUjQfjsS3eiiyGgPT">
            Vidare bör den svenska regeringen ta initiativ till en översyn
            av Dublinförordningen med syfte att fördelningskriteriet för de
            asylsökande ska vara att egna val ska vara styrande. Detta bör
            riksdagen som sin mening ge regeringen till känna.
          </p>
          <head xml:id="i-Lt2xXtDKZ3d9aXoFphvzpS" type="h2">
            7.5 Visumkrav som medel att utestänga flyktingar
          </head>
          <p xml:id="i-99xp1ekzT93kgtDtN4MAxq">
            Visumkrav riktade mot länder där det pågår krig eller omfattande
            kränkningar mot mänskliga rättigheter är en viktig del av EU:s
            utestängningspolitik mot flyktingar och andra skyddsbehövande.
            Det har t.o.m. gått så långt att visumkrav införs för länder som
            är mottagare av stora flyktingströmmar.
          </p>
          <p xml:id="i-CxWr6NGwXncttubi3Gzg1L">
            Detta är ett allvarligt hot mot asylrätten. Regeringen bör därför
            inom EU verka för att korta ned listan över visumpliktiga länder
            och för att visumkrav inte används för att stänga ute flyktingar
            och därmed kortsluta Genèvekonventionen. Detta bör riksdagen som
            sin mening ge regeringen till känna.
          </p>
          <head xml:id="i-HxYJwEH35FjXX1TkdqfGpd" type="h2">
            7.6 Skyddsgrundsdirektivet
          </head>
          <p xml:id="i-3ipxSL4UKnpKE8z5xcRTAi">
            Rådsdirektivet om miniminormer för när medborgare och statslösa
            personer ska betraktas som flyktingar eller som personer som av
            andra skäl behöver internationellt skydd, hade när det antogs
            av medlemsstaterna omsorgsfullt rensats på det mesta som skulle
            kunna innebära ett förbättrat rättsskydd för flyktingar och andra
            skyddsbehövande. Nu har rådet och Europaparlamentet i en första
            läsning kommit överens om förändringar i direktivet. Förändringarna
            innebär överlag modesta förbättringar av det rättsliga skyddet
            för flyktingar och andra skyddsbehövande. Den viktigaste förbättringen
            är kanske att förföljelse på grund av kön ska i stället för får
            beaktas. Det är också bra att skyddet för alternativt skyddsbehövande
            görs mer lika skyddet för konventionsflyktingar. Men det finns
            nu en stor risk att dessa förstärkningar av skyddet uppvägs av
            att de svaga reglerna i asylprocedurdirektivet bibehålls samtidigt
            som det görs ännu svårare för skyddsbehövande att ta sig till
            EU. Regeringen bör stödja det föreliggande förslaget till förändrat
            skyddsgrundsdirektiv. Detta bör riksdagen som sin mening ge regeringen
            till känna.
          </p>
          <head xml:id="i-6M1Foqf9vEy9vdf8tEZWUd" type="h2">
            7.7 Asylprocedurdirektivet
          </head>
          <p xml:id="i-FpkKLjm49ui3mMRkJEPVCg">
            Rådsdirektivet om miniminormer för medlemsstaters förfaranden
            för att bevilja eller återkalla flyktingstatus har också rensats
            på i stort sett allt som skulle kunna bidra till rättssäkerhet
            i förfarandet. FN:s flyktingkommissariat har också beträffande
            detta direktiv offentligt uttryckt sin oro över att rättssäkert
            asylförfarande skulle undergrävas om det antas i sin nuvarande
            form och förklarat att det vore bättre att inte anta något direktiv
            alls. Organisationen Immigration Law Pratictioners Association
            har förklarat att många av direktivets bestämmelser kommer att
            leda till kränkningar av internationell rätt. Europeiska unionens
            råd tog dock inte någon hänsyn till dessa invändningar. Kommissionen
            presenterade 2009 ett förslag till ändrat direktiv om asylprocedurer.
            Trots att förslaget knappast innehöll något som skulle förbättra
            de nästan obefintliga rättssäkerhetsgarantierna för asylsökande
            kunde rådet inte uppnå enighet (som egentligen inte krävs eftersom
            dessa frågor avgörs genom majoritetsbeslut). Kommissionen tog
            då tillbaka sitt förslag och skrev om direktivet så att de minimala
            rättssäkerhetsgarantierna i det existerande direktivet försämras
            ytterligare. Regeringen bör i rådet avvisa detta förslag och kräva
            att rättsäkerheten för skyddsbehövande förbättras och inte försämras.
            Detta bör riksdagen som sin mening ge regeringen till känna.
          </p>
          <head xml:id="i-7fe15R79azbYw2kGisoTck" type="h2">
            7.8 Mottagandedirektivet
          </head>
          <p xml:id="i-FPzvH18yE8m8Cds87VecpH">
            Kommissionen har även dragit tillbaka sitt förslag till ändrat
            direktiv om mottagandevillkor. Motståndet i rådet mot de förbättringar
            i de asylsökandes rättigheter som föreslogs var kompakt. Kommissionen
            har därför omarbetat förslaget och uppenbarligen låtit sig inspireras
            av mottagningsförhållandena i Grekland i den nya omarbetade versionen.
            Tidsbegränsningarna för förvar har urvattnats, det blir tillåtet
            att förvara asylsökande i fängelser, det tillåts att göra undantag
            från miniminivåerna för mottagandevillkoren, det blir tillåtet
            att göra undantag från kravet att förvarstagna barn ska ha lekmöjligheter,
            från att förvarstagna familjers privatliv ska respekteras och
            från att kvinnor ska ha rätt att hållas separerade från män i
            förvaren. Kravet på likabehandling med medborgare när det gäller
            socialt stöd och hälsovård är borttagna. Det blir tillåtet att
            helt avstå från att tillämpa direktivet och inte heller någon
            skyldighet att tillförsäkra asylsökande grundläggande behov för
            överlevnad. Regeringen bör i rådet avvisa detta förslag och kräva
            att kommissionens ursprungliga förslag åter görs till föremål
            för diskussion i rådet. Detta bör riksdagen som sin mening ge
            regeringen till känna.
          </p>
          <head xml:id="i-CDY292DQBKabfzwh7Vg98s" type="h2">
            7.9 Återvändandedirektivet
          </head>
          <p xml:id="i-6of87epgmNWEKY4uQmGG86">
            EU antog i juni 2008 direktivet om gemensamma normer och förfaranden
            för återvändande av tredjelandsmedborgare som vistas olagligt
            i medlemsstaterna. Direktivet utgör ytterligare en byggsten i
            Fästning Europa och har i viktiga delar ett djupt inhumant innehåll,
            delvis präglat av gamla koloniala attityder och förhållningssätt.
          </p>
          <p xml:id="i-7ATfmHj8Pc5Mf2vUVVPRfH">
            Direktivets bestämmelser om frivillig verkställighet under en
            period på högst 730 dagar från beslutet om utvisning är helt verklighetsfrämmande.
            Även om den som ska utvisas på alla sätt medverkar till verkställigheten
            tar planeringen oftast betydligt längre tid än så. Att införa
            en regel om att tvång automatiskt ska tillgripas efter en så kort
            period betyder, förutom ett djupt inhumant och stötande sätt att
            behandla människor, ett häpnadsväckande slöseri med skattemedel.
          </p>
          <p xml:id="i-TophSWUubVr5pzJsKngwEG">
            Förvarsreglerna är helt oacceptabla. Den maximalt tillåtna tiden
            för förvar, 18 månader, är orimligt lång. Grunderna för förvarstagande
            är så oprecisa att de öppnar för ett stort mått av godtycke. Också
            ensamkommande barn får tas i förvar i upp till 18 månader. Det
            är tillåtet att placera både vuxna med barn och ensamkommande
            barn i vanliga fängelser. Detta står i flagrant strid med barnkonventionen.
          </p>
          <p xml:id="i-JTb21JtHcTLkRPWRfHnzmF">
            Om den utvisade inte återvänt frivilligt något som knappast är
            möjligt med hänsyn till tidsfristerna får ett återreseförbud på
            fem år utfärdas. Det kommer att i hög grad försvåra möjligheten
            att fly om förhållandena i ursprungslandet skulle förändras.
          </p>
          <p xml:id="i-KuPKpdT3KLCBd4daD5Px9K">
            Vuxna, men även ensamkommande barn, får utvisas till länder de
            saknar anknytning till och genom vilka de enbart transiterat.
            Även detta är självfallet något som strider mot barnkonventionen.
          </p>
          <p xml:id="i-UimVHCEE6yEbGGu7cmHgnu">
            Det är djupt beklämmande att den svenska regeringen medverkat
            till att detta direktiv antagits. Regeringen bör därför ta initiativ
            till att återvändandedirektivet upphävs och ersätts med ett nytt
            direktiv vars innehåll står i grundläggande överensstämmelse med
            både humanitära principer, respekten för människors lika värde
            och EU-ländernas internationella åtaganden. Detta bör riksdagen
            som sin mening ge regeringen till känna.
          </p>
          <head xml:id="i-4qg9QgHi5q47TWZeExR9GD" type="h1">
            8 Den svenska utlänningslagstiftningen
          </head>
          <p xml:id="i-PQtNpg8d4G768xwaNs8vXG">
            Vänsterpartiet är starkt kritiskt till den svenska flyktingpolitiken.
            Rätten till asyl undergrävs i dag genom stora brister i den praktiska
            tillämpningen av gällande lagstiftning. Den överordnade målsättningen
            tycks vara att avvisa största möjliga antal människor.
          </p>
          <head xml:id="i-QQdfcduF6ngiPebrvq94Ex" type="h2">
            8.1 Anhöriginvandringen
          </head>
          <p xml:id="i-EkHf3LaecQBpYR7cpzkz5e">
            De regeländringar i utlänningslagen, som genomfördes den 1 januari
            1997 har, som Vänsterpartiet redan då förutsade, orsakat många
            mänskliga tragedier och stort lidande för familjemedlemmar både
            i Sverige och i hemlandet. Detta konstaterades också i en utvärdering
            av de nya reglerna som Röda Korset lät göra efter att de tillämpats
            i några år. Effekterna av lagändringarna visade sig bli både omänskliga
            och strida mot elementär mänsklig anständighet. Gamla föräldrar
            med vuxna barn bosatta i Sverige får praktiskt taget aldrig tillstånd
            att återförenas med sina barn i Sverige. Inga humanitära skäl,
            som att man har blivit änka eller änkling, dement eller på annat
            sätt svårt sjuk eller handikappad, bevekar Migrationsöverdomstolen.
            Praxis är helt befriad från varje mänskligt hänsynstagande. Den
            dåvarande regeringen tillsatte den s.k. Anhörigkommittén som i
            februari 2002 lade fram förslag om mindre restriktiva regler för
            anhöriginvandringen. Den dåvarande socialdemokratiska regeringens
            passiva hållning i frågan var fullständigt oacceptabel, och det
            finns ingenting som hittills antytt att alliansregeringen har
            någon som helst avsikt att göra något åt denna mot all mänsklig
            anständighet stridande lagreglering.
          </p>
          <p xml:id="i-5kJi8Xv5qSi3Fk43XmVy5r">
            Den 1 maj 2006 trädde vissa förändringar i utlänningslagen i
            kraft som gäller familjeåterförening och som innebar att EG-direktivet
            om rätt till familjeåterförening genomfördes i svensk rätt. Det
            är ett minimidirektiv och hindrar därför inte Sverige från att
            ha mindre restriktiva regler. De regler som leder till djupt stötande
            och inhumana konsekvenser berörs inte av EG-direktivet.
          </p>
          <p xml:id="i-8aqQYLUxxC9ATEsgUPdT3y">
            I december 2008 föreslog en utredning (SOU 2008:114), i enlighet
            med de utredningsdirektiv som regeringen lämnat, att försörjningskrav
            införs som villkor vid anhöriginvandring. Försörjningskrav ska
            dock inte uppställas vid anhöriginvandring till flyktingar och
            vissa övriga skyddsbehövande. Det stora flertalet remissinstanser
            har riktat en förödande kritik mot förslagets grundvalar, i synnerhet
            att barn enligt förslaget skulle kunna separeras från den ena
            föräldern under mycket lång tid. Förslaget har också kritiserats
            av den FN-kommitté som granskade Sveriges rapport om tillämpningen
            av barnkonventionen. Trots detta föreslog regeringen att försörjningskrav
            skulle ställas vid anhöriginvandring, riksdagen biföll propositionen.
            Regeringen bör lägga fram förslag om sådana ändringar i utlänningslagen
            att detta försörjningsansvar tas bort. Detta bör riksdagen begära.
          </p>
          <p xml:id="i-W15TcDCy1fBecAWxN1ubnQ">
            Migrationsmyndigheternas tillämpning av 18-årsregeln på barn
            som uppnått denna ålder under ärendets handläggning har kritiserats
            av Justitiekanslern utan att myndigheterna har tagit något intryck.
            Fortfarande förekommer det att barn nekas återförening med sina
            föräldrar trots att de lämnat in ansökan i god tid innan de fyllt
            18 år. I många fall är det svårt att frigöra sig från misstanken
            att Migrationsverket avsiktligt fördröjer handläggningen så att
            barnet ska ha hunnit fylla 18 år innan beslutet fattas. Den s.k.
            sistalänkenbe-stämmelsen måste återinföras och möjligheterna för
            äldre föräldrar att återförenas med vuxna barn förbättras. Kraven
            på hushållsgemenskap omedelbart innan det vuxna barnet bosatte
            sig i Sverige och kravet på att föräldrarna måste ha ansökt om
            familjeåterförening inom kort tid efter att barnet fått uppehållstillstånd
            i Sverige måste tas bort. Det kravet får helt orimliga konsekvenser.
            När det vuxna barnet flyttade till Sverige var föräldrarna ofta
            relativt unga och friska. 25 år senare kanske en av dem avlidit
            medan den efterlevande är gammal och svårt sjuk och inte kan klara
            sin livsföring utan hjälp av barnen. Men då stupar varje återföreningsansökan
            på 10-månadersgränsen. Regeringen bör uppdras att återkomma till
            riksdagen med förslag om förbättrade regler för anhöriginvandring
            i enlighet med det ovan angivna. Detta bör riksdagen begära.
          </p>
          <head xml:id="i-S9meMFC53gpoXaomPBHFE1" type="h2">
            8.2 Uppehållstillstånd efter inresa
          </head>
          <p xml:id="i-5PKd3mSgicp7x5tQkTCgY8">
            En lagändring, som trädde i kraft år 2000, beträffande förutsättningarna
            att bifalla en ansökan om uppehållstillstånd som görs efter inresan,
            innebar följande: om utlänningen har stark anknytning till en
            person bosatt i landet och det inte skäligen kan begäras att utlänningen
            återvänder till ett annat land för att inge ansökan där, får den
            bifallas trots att den gjorts efter inresa till Sverige. Avsikten
            med lagändringen var att öka möjligheterna till bifall på en ansökan
            gjord efter inresan, men bestämmelsen har tillämpats så att den
            tvärtom inneburit minskade möjligheter till bifall. Denna praxis
            har inte förändrats sedan en ny instansordning i utlänningsärenden
            har införts. Konsekvensen har blivit djupt inhumana beslut som
            leder till svåra tragedier.
          </p>
          <p xml:id="i-97qxo1kTwuxHw6rG1XAWXX">
            Regeringen lämnade våren 2010 en proposition till riksdagen om
            en sådan ändring i utlänningslagen att det i högre grad skulle
            bli möjligt för föräldrar och barn att beviljas uppehållstillstånd
            på grund av familjeanknytning när de redan befinner sig i Sverige
            i de fall det står klart att uppehållstillstånd skulle ha beviljats
            om prövningen gjorts före inresan. Riksdagen biföll propositionen
            och lagändringen trädde i kraft den 1 juli 2010. Tyvärr besannades
            Vänsterpartiets förutsägelse att lagändringen skulle få minimal
            praktisk betydelse på grund benhårda krav på styrkt identitet
            och tidigare laglig vistelse i Sverige. Det är därför nödvändigt
            att regeringen skyndsamt lägger fram förslag om att undantag från
            huvudregeln ska beviljas när utlänningen har barn i Sverige eller
            kvinnan i förhållandet är gravid. Detta bör riksdagen begära.
          </p>
          <head xml:id="i-R4icpvZzDoi7rRkcyykYJT" type="h2">
            8.3 Förföljelse på grund av kön eller sexuell läggning
          </head>
          <p xml:id="i-Nhq8grq9kYqPg7iiAwC9Af">
            Den bestämmelse om skydd på grund av välgrundad fruktan för förföljelse
            på grund av kön eller sexuell läggning som infördes i utlänningslagen
            1997 har utsatts för skarp kritik av bl.a. Vänsterpartiet. Det
            skulle ha varit en betydligt bättre lösning att bredda tolkningen
            av Genèvekonventionens flyktingbegrepp så att det också innefattar
            förföljelse på grund av kön eller sexuell läggning.
          </p>
          <p xml:id="i-A7nKXh5iC3Xn2KYsS9E2eY">
            Det är glädjande att det till slut genomförts en utvidgning av
            flyktingbegreppet till att omfatta även förföljelse på grund av
            kön i enlighet med det synsätt som Vänsterpartiet länge förespråkat.
            Men det är av avgörande betydelse om äldre rättspraxis tillåts
            influera tolkningen av den nya bestämmelsen. Än så länge har Migrationsöverdomstolen
            endast avgjort några få mål på grundval av den nya bestämmelsen,
            och det är följaktligen för tidigt att dra några slutsatser om
            den nya regleringens praktiska betydelse. I propositionen har
            det inte gjorts något tydligt avståndstagande från denna äldre
            praxis.
          </p>
          <p xml:id="i-R5rf9C1zGw9rXqRrpZ2WuQ">
            Inte heller har det i propositionen tydligt klargjorts att de
            riktlinjer FN:s flyktingkommissariat utfärdat om könsrelaterad
            förföljelse ska tillämpas. Andra problem i tillämpning kan bli
            förföljelsebegreppet, social utstötning har inte berörts i lagstiftningen,
            inte heller könsdiskriminerande lagstiftning. Hur kommer riskbedömningarna
            att göras, hur höga beviskrav kommer att ställas i rättstillämpningen?
            Förföljelse inom familjen kommer att behandlas på ett annat sätt
            än förföljelse från staten, att skydd inte kan ges på grund av
            resursbrist ska nämligen tillmätas betydelse vid bedömningen av
            flykting-skapsfrågan vid våld inom familjen. Detta är felaktig
            tillämpning av flyktingbegreppet som kommer att ställa många förföljda
            kvinnor utan skydd av flyktingkonventionen.
          </p>
          <p xml:id="i-P3JkEDsUkz3LoFzBqYqq4F">
            Migrationsverket saknar för närvarande tydliga mål, strategier
            och rutiner för att integrera genusperspektiv i asylprocessen.
            Det finns inte genusansvariga på alla enheter, och de som finns
            har varken fått en uppdragsbeskrivning eller tidsutrymme att kunna
            ägna frågan uppmärksamhet. Regeringen bör i kommande regleringsbrev
            till Migrationsverket ställa krav på att verket vidtar erforderliga
            åtgärder för att integrera ett genusperspektiv. Detta bör riksdagen
            som sin mening ge regeringen till känna.
          </p>
          <p xml:id="i-GTqM9ZdLtKpFNgJ77hWd7f">
            Det är av största vikt att regeringen, när det bildats en rättspraxis
            på grundval av den nya bestämmelsen, låter utvärdera tillämpningen
            av lagen för att konstatera om de avsedda förändringarna blivit
            verklighet och vilka problem som visat sig i tillämpningen. Därför
            bör regeringen genomföra en snar utvärdering av tillämpningen
            av den nya lagbestämmelsen om flyktingstatus på grund av förföljelse
            på grund av kön eller sexuell läggning. Detta bör riksdagen som
            sin mening ge regeringen till känna.
          </p>
          <p xml:id="i-J4HZaBZYietKWXYwauQ7ZF">
            Trots ändringen av utlänningslagen har migrationsmyndigheterna
            fortsatt att utvisa homosexuella personer till länder som t.ex.
            Iran. Eftersom det är klarlagt att människor avrättas på grund
            av sin sexuella läggning i Iran bör asylsökande homosexuella iraniers
            fruktan anses välgrundad så länge paragrafen om dödsstraff och
            kroppsbestraffning finns kvar i den iranska strafflagen. Detsamma
            gäller alla andra länder som avrättar och bestraffar homosexuella
            och bisexuella på grund av deras sexuella läggning samt transpersoner
            på grund av deras könsidentitet. Utlänningslagens tillämpning
            i praktiken avviker i dag från riksdagens intentioner med lagen.
            Riksdagen har tidigare i ett betänkande uttalat att det aldrig
            kan komma i fråga att avvisa exempelvis en homosexuell person
            till hemlandet om han eller hon riskerar förföljelse på grund
            av sin sexuella läggning (2005/06:SfU4). Riksdagen anför även
            att det torde vara mycket svårt att bedöma om ett döljande av
            den sexuella läggningen utesluter risken för förföljelse. Riksdagens
            mening verkar dessvärre ha gått Migrationsverket och migrationsdomstolarna
            förbi. Fortfarande avslås asylansökningar från homosexuella med
            motiveringen att de dolt sin läggning i hemlandet och borde kunna
            fortsätta med det för att undgå förföljelse. Ett sådant ställningstagande
            betyder att Sverige solidariserar sig med och deltar i förföljelse
            som grundas på sexuell läggning.
          </p>
          <p xml:id="i-RhSMuAzDUKs3UPF2gDZR26">
            Utlänningslagen ska tillämpas i enlighet med lagstiftarens intentioner.
            Det är därför av yttersta vikt att Sverige tar sitt ansvar och
            ger de hbt-personer som flyr hit rätt till flyktingstatus. Detta
            bör riksdagen som sin mening ge regeringen till känna.
          </p>
          <head xml:id="i-P5XSWVG33o8KLg9eQYvCkP" type="h2">
            8.4 Konventionsflyktingar
          </head>
          <p xml:id="i-LEob2HEKsqYHk5ssWNL8s4">
            Det beviskrav som uppställs i svensk rätt för att risken för
            förföljelse ska beaktas är att den är sannolik. Detta beviskrav
            står inte i överensstämmelse med en riktig tillämpning av flyktingkonventionen.
            Som framgår av FN:s flyktingkommissariats Note on burden and standard
            of proof in refugee claims från den 16 december 1998 bör kravet
            utifrån internationell rättspraxis, bl.a. domar i USA:s högsta
            domstol, ligga mellan sannolikt och möjligt. I målet INS vs Cardoz-Fonseca
            uttalade USA:s högsta domstol att beviskravet förvisso inte kräver
            att utlänningen visar att det är mer sannolikt än motsatsen att
            han kommer att bli förföljd för att klassificeras som flykting.
            Regeringen bör mot denna bakgrund ta initiativ till en sådan översyn
            av flyktingskapsbestämmelsen i utlänningslagen att tillämpningen
            bringas i överensstämmelse med gällande internationell rätt. Detta
            bör riksdagen som sin mening ge regeringen till känna.
          </p>
          <head xml:id="i-NqaFkLUFrmD5FsAn1oBXmB" type="h2">
            8.5 Bestämmelsen om väpnad konflikt
          </head>
          <p xml:id="i-WMx8tEvb852yK5mYjBDTC2">
            Den som känner välgrundad fruktan att utsättas för allvarliga
            övergrepp på grund av svåra motsättningar i hemlandet ska enligt
            en ny bestämmelse i 4 kap. 2 § utlänningslagen har rätt till uppehållstillstånd.
          </p>
          <p xml:id="i-GYfohdo4MeAJAdYjnPazfg">
            Bestämmelsen har av domstolarna givits den tolkningen att det
            måste röra sig om ett individualiserat hot för att den ska vara
            tillämplig. Detta strider helt mot vad lagstiftaren avsåg. I propositionen
            (2004/05:170) sägs på s. 178:
          </p>
          <p xml:id="i-E1JA59A5zic4VjzogLp5nH">
            Härigenom täcks situationer in som enligt praxis ger uppehållstillstånd
            av politisk-humanitära skäl och andra skyddsrelaterade skäl som
            hittills bifallits av humanitära skäl. Det kan röra sig om såväl
            godtyckliga som systematiska övergrepp som det till följd av maktförhållandena
            i landet inte finns möjlighet för den enskilde att skydda sig
            emot eller få rättelse för. Övergreppen behöver inte nödvändigtvis
            härröra från en myndighet utan kan lika väl ha begåtts av någon
            enskild aktör. [] Avsikten med den ändrade indelningen av grunderna
            för uppehållstillstånd är inte att inskränka möjligheten för skyddssökande
            att få uppehållstillstånd i förhållande till vad som gäller enligt
            nuvarande lagstiftning och praxis.
          </p>
          <p xml:id="i-FgBTa9aepnc2f7cUkwFhVX">
            Men det är just vad som skett genom att det i praxis ställts
            upp krav på ett individualiserat hot. I EU:s skyddsgrundsdirektiv
            finns en bestämmelse om subsidiärt skydd som i mycket motsvarar
            bestämmelsen i utlänningslagen. Vissa EU-länder, som exempelvis
            Storbritannien, har tolkat bestämmelsen så att den ger skydd i
            en situation av urskillningslöst våld i ett land utan att det
            krävs att den asylsökande måste kunna visa att ett individuellt
            hot riktas mot honom eller henne. I andra länder, t.ex. i Sverige,
            har domstolarna gjort en restriktiv tolkning av bestämmelsen genom
            att krav ställts på att en individuell risk måste påvisas genom
            någon särskild omständighet. FN:s flyktingkommissariat har rekommenderat
            att länderna inte ska uppställa krav på en individualiserad risk
            när bestämmelsen tillämpas. EG-domstolen har i ett s.k. förhandsbesked
            om tolkningen av bestämmelsen slagit fast att det inte krävs någon
            individualiserad risk för dess tillämplighet. Denna tolkning är
            bindande för svenska myndigheter och domstolar.
          </p>
          <p xml:id="i-FvuKKdmHShqCh2ZzDFyEsh">
            Den som behöver skydd på grund av väpnad inre eller yttre konflikt
            har också rätt till skydd enligt utlänningslagen. Migrationsöverdomstolen
            slog i en dom den 26 februari 2007 fast att det inte råder väpnad
            konflikt i Irak i utlänningslagens mening. Enligt domstolens tolkning
            måste följande tre rekvisit vara uppfyllda för att en intern väpnad
            konflikt ska anses råda: att det rör stridigheter mellan en stats
            väpnade styrkor och andra väpnade organiserade grupper och att
            dessa uppnår ett visst mått av intensitet, att de väpnade grupperna
            ska ha territoriell kontroll till den grad att de kan utföra militära
            operationer samt att civilbefolkningen ska vara drabbad på ett
            sätt som gör det omöjligt att vistas i regionen. Internflykt ska
            inte heller vara möjlig.
          </p>
          <p xml:id="i-Gca6rCX8Pqa5P9Lby8C5Vh">
            Migrationsöverdomstolen har i sin tolkning stött sig på ett uttalande
            i proposition 1996/97:25 rörande de aktuella ändringarna av utlänningslagen
            och ett regeringsbeslut från 2004. Det är från detta regeringsbeslut
            domstolen hämtat formuleringen väpnad konflikt i folkrättslig
            mening. Formuleringen syftar uppenbarligen på de kriterier som
            fastställs i artikel 1(1) i 1977 års tilläggsprotokoll till 1949
            års Genèvekonventioner. Detta tilläggsprotokoll är emellertid
            inte ett uttryck för vad som är den folkrättsliga innebörden i
            begreppet väpnad konflikt. Protokollet är bara tillämpligt på
            de stater som ratificerat detsamma. Artikel 3 i konventionen har
            en vidare tillämplighet och gäller även för stridigheter som inte
            omfattas av tilläggsprotokollet.
          </p>
          <p xml:id="i-9U6AbXQFMfCpXcSN9QNnry">
            Internationella Rödakorskommittén, som enligt sin stadga har
            ett särskilt uppdrag att tolka och informera om den internationella
            humanitära rätten, skrev i mars 2008 till EU:s ordförandeland
            och framförde sin tolkning av begreppet inre väpnad konflikt:
          </p>
          <p xml:id="i-Pc5A55pP6MhC4JQMGsBDrT">
            Icke-internationella väpnade konflikter är utdragna väpnade sammanstötningar
            mellan väpnade regeringsstyrkor och en eller flera väpnade grupper
            eller mellan sådana grupper på en stats territorium, som är part
            i Genèvekonventionen. Den väpnade konflikten måste uppnå ett minimum
            av intensitet och de inblandade parterna visa ett minimum av organisering
            (icke officiell översättning).
          </p>
          <p xml:id="i-Ny7cQdyokeuArmLe6RZuos">
            Senare har Migrationsöverdomstolen när domstolens tolkning av
            begreppet väpnad konflikt utsatts för hård kritik både från politiker
            och jurister gjort en motsatt tolkning jämfört med Irakdomen,
            detta utan att den tidigare domen berördes med ett enda ord (MIG
            2009:27).
          </p>
          <p xml:id="i-9e6uVx1FkRWYgdsFzwfUdG">
            Migrationsöverdomstolens ändrade tolkning av begreppet väpnad
            konflikt är välkommen. Begreppet behöver dock förtydligas ytterligare
            i lagstiftningen så att det helt klart motsvarar dess folkrättsliga
            innebörd. Detta bör riksdagen som sin mening ge regeringen till
            känna.
          </p>
          <head xml:id="i-AV2nKQGzwNGscKXJeREGbs" type="h2">
            8.6 Återtagandeavtal
          </head>
          <p xml:id="i-5FdVBnri1WZC1WMRBDFghz">
            De återtagandeavtal Sverige ingått med Irak och Afghanistan har
            fått som konsekvens att Sverige nu genomför massutvisningar av
            asylsökande från dessa länder. Många av dessa asylsökande har
            haft och har fortfarande starka skyddsbehov. Inslag i sändningar
            från Sveriges Radio har visat på de svenska myndigheternas systematiska
            och omfattande kräkningar av de mänskliga rättigheterna när uppenbart
            skyddsbehövande människor skickats tillbaka till dessa länder.
            Uppgifter har också framkommit som visar att avtalet inte uppfylls
            och att parterna som undertecknat inte är överens om tolkningen
            när det gäller frågan om tvångsavvisningar.
          </p>
          <p xml:id="i-9RLYBRc23FA4y6brTcCoVE">
            Vänsterpartiet är mycket kritiskt till återtagandeavtalen och
            till den svenska regeringens agerande i denna process. Åtskilliga
            irakiska asylsökande har vittnat om att de lämnats vind för våg
            efter avvisning, och fortsatta trakasserier och förföljelse har
            gjort att de tvingats fly igen, trots att Irak i avtalet förbundit
            sig att garantera deras säkerhet. Mot denna bakgrund bör regeringen
            omedelbart säga upp de återtagandeavtal som upprättats med Irak
            och Afghanistan. Detta bör riksdagen som sin mening ge regeringen
            till känna.
          </p>
          <head xml:id="i-Goe6BU958kmRt8HTLzBtnA" type="h2">
            8.7 Barns asylskäl
          </head>
          <p xml:id="i-7wZwhmxSNDUYQQK4fartxP">
            Mottagandet av ensamkommande flyktingbarn har de senaste åren
            varit föremål för uppmärksamhet och här har förändringar genomförts
            för att förbättra mottagandet. När det gäller den förändringen
            att kommunerna i stället för Migrationsverket ska ansvara för
            mottagandet har det varit stora problem att få tillräckligt många
            kommuner att ställa upp. Det finns dock ett område som inte rönt
            så mycket uppmärksamhet och det gäller själva bedömningen av barns
            asylansökningar. Vi vet dock att mycket få barn får flyktingstatus,
            det gäller både Sverige och Europa.
          </p>
          <p xml:id="i-JWZ9FoESYmDJM83uXJLHky">
            Kunskapen om barnrelaterad förföljelse är bristfällig. Migrationsverket
            använder barnspecifik landinformation i mycket begränsad omfattning.
            Också hos ombuden finns kunskapsbrister i detta avseende. Av central
            betydelse är här förutom flyktingkonventionen också barnkonventionen.
            FN:s flyktingkommissariat har också utfärdat riktlinjer för asylprocessen
            för ensamkommande barn som också innehåller vägledning beträffande
            barnrelaterad förföljelse. Regeringen bör i regleringsbrev för
            Migrationsverket ålägga verket att i barns asylärenden använda
            landinformation som särskilt handlar om förföljelse av barn. Detta
            bör riksdagen som sin mening ge regeringen till känna.
          </p>
          <p xml:id="i-3Y2itx3X8etfnHJExKKGx4">
            Det är också väsentligt att det finns personal som är utbildad
            i utredningsmetodik för barn. Det krävs t.ex. särskilda kunskaper
            för att kunna bedöma barns subjektiva fruktan för förföljelse.
            Regeringen bör uppdra åt Migrationsverket att utarbeta särskilda
            riktlinjer för utredning och bedömning av barns asylskäl. Detta
            bör riksdagen som sin mening ge regeringen till känna.
          </p>
          <p xml:id="i-Y5Tui23c5ordngeiFLND2">
            Genom proposition1996/97:25 Svensk migrationspolitik i globalt
            perspektiv genomfördes en förändring i lagen om vård av unga (LVU),
            som innebar att utlänningslagen alltid går före vid en lagkollision
            med LVU. I flera fall det senaste exemplet gällde det en romsk
            flicka, som var tvångsomhändertagen för att skyddas från sin våldsamme
            far och som sedan skulle utvisas tillsammans med denne har beslut
            fattats att utvisa tvångsomhändertagna barn. Migrationsverkets
            generaldirektör påpekade i en tv-debatt om ärendet med den romska
            flickan att FN:s barnkonvention inte är bindande trots att Sverige
            skrivit på den och att vi tyvärr har en egen lagstiftning vi måste
            följa. En förändring av lagen om vård av unga bör genomföras så
            att en utvisning av den som är tvångsomhändertagen med stöd av
            lagen förutsätter godkännande av socialnämnden. Detta bör riksdagen
            som sin mening ge regeringen till känna.
          </p>
          <head xml:id="i-BubgELdvLERF8YwbeWkkwu" type="h2">
            8.8 Bevisbördan och utredningsbördan beträffande tortyr
          </head>
          <p xml:id="i-Hvgveisr8BXag1uUxfQYGW">
            Europeiska domstolen för de mänskliga rättigheterna avkunnade
            i mars en principiellt mycket viktig dom i ett mål mellan en iransk
            asylsökande och Sverige (målet R.C. mot Sverige, 41827/07). Sverige
            avstod från att överklaga domen och begära att målet skulle tas
            upp i s.k. stor sammansättning Grande Chambre och den vann därför
            laga kraft i juni 2010. Domen innebär att Sverige omedelbart måste
            genomföra långtgående förändringar i asylprocessen.
          </p>
          <p xml:id="i-C8J6ptXWvFxkDV6X2vwfr1">
            Domstolen slog fast två för svensk rättstillämpning nya principer
            i asylrätten. Den första principen gäller följande: Om en asylsökande
            framfört något som tyder på att han eller hon varit utsatt för
            tortyr, t.ex. genom att åberopa ett intyg från en allmänläkare
            vid en vårdcentral, åligger det Migrationsverket att på eget initiativ
            skaffa ett expertutlåtande om den sannolika orsaken till skadorna
            om man inte godtar den åberopade bevisningen. Domstolen tillbakavisade
            regeringens argument för att den asylsökande måste skaffa ett
            sådant utlåtande. Domstolens ståndpunkt verkar mycket rimlig eftersom
            kostnaden för ett sådant normalt överstiger 10 000 kr och inte
            heller omfattas av rättshjälp. Det är därför i de flesta fall
            omöjligt för en asylsökande att skaffa ett sådant intyg.
          </p>
          <p xml:id="i-YEvX6jFFQJ414wfjqpBbFc">
            Domen innebär således att Migrationsverket är skyldigt att, i
            de asylärenden där det finns uppgifter som tyder på att den sökande
            har varit utsatt för tortyr, se till att ett sådant expertutlåtande
            om trolig orsak till skadorna införskaffas. Det är något som verket
            inte gör i dag, och Sverige bryter därför systematiskt mot sina
            skyldigheter enligt Europakonventionen om de mänskliga rättigheterna.
            Detta handlar inte om någon teknisk detalj utan om en av de mest
            fundamentala mänskliga rättigheterna, rätten att inte utsättas
            för tortyr eller riskera att bli utvisad trots att det finns risk
            att bli torterad i det land man skickas till.
          </p>
          <p xml:id="i-QWMDVty7SvAwn5ULkrUsjm">
            Den andra nya principen gäller detta: Om en asylsökande lyckats
            fullgöra beviskravet att han eller hon redan varit utsatt för
            tortyr är det Migrationsverket som måste bevisa att det inte föreligger
            någon risk för upprepad tortyr vid en utvisning till hemlandet.
            Så är bevisbördan inte fördelad i dag. Det är tvärtom det vanliga
            att Migrationsverket summariskt och utan att ange någon motivering
            förklarar att den asylsökande inte gjort troligt att tortyren
            kommer upprepas om han eller hon skickas till hemlandet. Också
            på denna punkt är både Migrationsverket och migrationsdomstolarna
            skyldiga att omgående ändra sin rättstillämpning.
          </p>
          <p xml:id="i-23fxRhdhfk2GahmKkfxNVS">
            Det är anmärkningsvärt att Sverige, som berömmer sig av att alltid
            konsekvent respektera de mänskliga rättigheterna, i detta fall
            totalt sviker sina förpliktelser enligt Europakonventionen och
            Europadomstolens dom.
          </p>
          <p xml:id="i-GsJ4HY599f4qHXzQaSYTaa">
            Eftersom domen vann laga kraft redan i juni 2010 och den hittills
            inte avsatt några spår i rättstillämpningen, måste regeringen
            skyndsamt ta initiativ till en sådan ändring av utlänningslagen
            att Sverige uppfyller sina förpliktelser enligt Europakonventionen
            om de mänskliga rättigheterna. Riksdagen bör begära att regeringen
            lägger fram förslag om sådan ändring av utlänningslagen.
          </p>
          <head xml:id="i-FhoBJFc321FFveDvyC7PaP" type="h2">
            8.9 Synnerligen ömmande omständigheter
          </head>
          <p xml:id="i-DtnxQ9PEb2evUivdkc2Lee">
            I den nya utlänningslag som trädde i kraft den 31 mars 2006 har
            det genomförts betydande förändringar av regleringen om uppehållstillstånd
            på skyddsskäl och humanitära grunder. Avsikten är att en större
            andel ska beviljas uppehållstillstånd på grund av skyddsskäl i
            stället för humanitära grunder. Detta är ett riktigt synsätt som
            Vänsterpartiet ställer sig bakom. Vi är dock kritiska till den
            bestämmelse som i första hand ersätter humanitära skäl, nämligen
            5 kap. 6 § utlänningslagen, som ger möjlighet att bevilja uppehållstillstånd
            på grund av synnerligen ömmande omständigheter. Det har nu utbildats
            en mycket restriktiv praxis som bl.a. innebär att de som har hiv/aids
            eller andra svåra sjukdomar nästan undantagslöst hänvisas till
            att söka vård i hemlandet, även om vården av kostnadsskäl i praktiken
            inte är tillgänglig för den det gäller. Denna inhumana praxis
            måste brytas genom att lagbestämmelsen ändras. Uttrycket synnerligen
            i rättsliga sammanhang är ett mycket snävt begrepp och bör därför
            bytas ut mot särskilt som ger möjlighet till en något mer generös
            bedömning. Självmordsrisk som styrkts av en specialist i psykiatri
            bör utgöra ett sådant särskilt skäl och utan att denna risk ska
            behöva vara kopplad till psykisk sjukdom. Därför bör 5 kap. 6
            § första stycket 1 ges följande lydelse:
          </p>
          <p xml:id="i-XMKbY3SVAk2xb8DcgNY8t5">
            Om uppehållstillstånd inte kan ges på annan grund, får tillstånd
            beviljas en utlänning om det vid en samlad bedömning av utlänningens
            situation föreligger sådana särskilt ömmande omständigheter att
            han eller hon bör tillåtas stanna i Sverige.
          </p>
          <p xml:id="i-Wy3jgAdG55ZCs79HB8XJp2">
            Detta bör riksdagen besluta.
          </p>
          <head xml:id="i-4cD4z9qJLH2RqBkNBLipfS" type="h2">
            8.10 Säkerhetsärenden
          </head>
          <p xml:id="i-UdmadAq2BAZJunRFbLGPcT">
            Regeringen föreslog i en proposition hösten 2009 med anledning
            av genomförandet av skyddsgrundsdirektivet och asylprocedurdirektivet
            som antogs av riksdagen att Säkerhetspolisen utan möjlighet till
            överprövning ska besluta om en asylsökande ska ha rätt till domstolsprövning
            eller om ärendet ska anses som ett kvalificerat säkerhetsärende
            och därmed avgöras av regeringen i sista instans. Lagändringen
            trädde i kraft 1 januari 2010.
          </p>
          <p xml:id="i-4S2FCiNzJkgpX5ecADeJdj">
            Definitionen av ett kvalificerat säkerhetsärende är att utvisning
            får ske om det är särskilt påkallat av hänsyn till rikets säkerhet
            eller det med hänsyn till vad som är känt om utlänningens tidigare
            verksamhet och övriga omständigheter kan befaras att han eller
            hon kommer att begå eller medverka till terroristbrott enligt
            2 § lagen om straff för terroristbrott eller försök, förberedelse
            eller stämpling till sådant brott. Det är som sagt Säkerhetspolisen
            som har oinskränkt tolkningsrätt beträffande detta rekvisit. Man
            torde kunna utgå från att Säkerhetspolisen kommer att klassificera
            så gott som samtliga säkerhetsärenden som kvalificerade.
          </p>
          <p xml:id="i-2ao684GBGBv85u59cApxuK">
            Säkerhetspolisen har i remissyttrande uppgivit att uppgifter
            som man erhåller från andra länders säkerhets- och underrättelsetjänster
            vanligtvis lämnas med förbehållet att mottagande underrättelsetjänst
            inte får lämna uppgiften vidare till nationella myndigheter, vilket
            innebär att uppgiften inte heller kan lämnas till domstol. Detta
            kan förefalla överraskande mot bakgrund av att den internationella
            jämförelse som gjorts i lagstiftningsärendet gav vid handen att
            tre av sex granskade länder, nämligen Nederländerna, Tyskland
            och Schweiz, har samma instansordning i säkerhetsärenden och vanliga
            asylärenden med rätt till domstolsprövning för båda kategorierna.
          </p>
          <p xml:id="i-PwzvL9sskfpT9oZrKd5D9K">
            I en reservation av Magda Ayoub (KD), Sten De Geer (V) och Ragnhild
            Pohanka (MP) till slutbetänkandet av Kommittén om ny instans-
            och processordning i utlänningsärenden (SOU 1999:16 s. 612) anfördes
            följande:
          </p>
          <p xml:id="i-DRJsXBzbA74ZW2vJbgzRNZ">
            Företrädare för Säkerhetspolisen har för kommittén redogjort
            för handläggningen av ärenden enligt lagen om särskild utlänningskontroll.
            Därvid framkom att säkerhetspolisen mycket ofta hade för motparten
            hemliga kontakter med beslutsmyndigheten innan man officiellt
            anhängiggjorde ärendet. Vid dessa kontakter diskuterades vilken
            bevisning som krävdes för att yrkandet om avlägsnande skulle bifallas.
            Säkerhetspolisen ansåg detta vara en smidig och praktisk handläggning
            som man var angelägen att bibehålla. Vi anser den vara ytterst
            betänklig och i strid mot grundläggande rättsprinciper och utgöra
            ett mycket starkt skäl varför förvaltningsdomstolar bör få ansvaret
            för även dessa ärenden.
          </p>
          <p xml:id="i-CTqw92sNDJgRaEPsc9BmrR">
            Det finns två mycket starka skäl till varför det är nödvändigt
            att rätten till prövning i domstol gäller också i alla säkerhetsärenden.
            Det första skälet kan enklast skrivas med namnen Ahmed Agiza och
            Mohammad Zery. Den dåvarande regeringens beslut om utvisning av
            dessa två egyptiska medborgare som påstådda säkerhetsrisker har
            ådragit Sverige internationell skam och vanära utan motstycke
            och upprepade fällningar av FN-organ satta att övervaka de mänskliga
            rättigheterna. Fallet illustrerar nästan övertydligt varför regeringen
            är en utomordentligt olämplig instans för att fatta dessa ytterst
            grannlaga judiciella beslut. Att en borgerlig regering inte har
            en bättre förmåga att hantera dessa ärenden demonstrerades 2008
            med utvisningen av Abderazzak Jabri till tortyr i Marocko.
          </p>
          <p xml:id="i-Vqu89ZxMTnuD6BKRSCaM4">
            Det andra skälet är att alla asylsökande enligt asylprocedurdirektivet
            garanteras effektivt rättsmedel inför domstol. Denna rätt saknar
            undantag och även den vars ärende är klassificerat som ett säkerhetsärende
            har rätt till domstolsprövning. Regeringen hänvisar i propositionen
            till artikel 64 i EG-fördraget. Enligt den ska medlemsstaternas
            ansvar för att upprätthålla lag och ordning och skydda den inre
            säkerheten inte påverkas av åtgärder som rör visering, invandring,
            asyl och annan politik som rör fri rörlighet enligt EG-fördragets
            avdelning IV. Eftersom undantaget från rätten till domstolsprövning
            gäller en begränsad kategori anser regeringen att det är tillåtet
            med stöd av artikel 64. Tunga remissinstanser som Kammarrätten
            i Stockholm, Advokatsamfundet och Lunds universitet har intagit
            en motsatt ståndpunkt. Kammarrätten anser att det inte är möjligt
            att med hänvisning till artikel 64 i EG-fördraget göra undantag
            för den enskildes rätt till domstolsprövning i säkerhetsärenden
            i fall där en asylansökan prövas. Enligt Lunds universitet gäller
            artikel 64 endast för att förebygga överhängande faror, vilket
            det inte är fråga om i detta fall. Regeringen bör återkomma till
            riksdagen med förslag om sådan ändring i lagen om särskild utlänningskontroll
            att beslutanderätten om utvisning i samtliga s.k. säkerhetsärenden
            ska ligga hos förvaltningsdomstolarna. Detta bör riksdagen som
            sin mening ge regeringen till känna.
          </p>
          <head xml:id="i-TS6cwRJYqaKeP317AESRYu" type="h2">
            8.11 Verkställighetshinder
          </head>
          <p xml:id="i-2LRgniUiPNKtgjC99PWrMJ">
            I propositionen med förslag till ny utlänningslag (prop. 2004/05:170
            s. 192) sägs följande:
          </p>
          <p xml:id="i-526cvX6yxQTUiwwHzBBbe6">
            [] något beslut om avvisning bör liksom hittills inte fattas
            då det redan inför ett beslut över en ansökan om uppehållstillstånd
            står klart att ett avlägsnandebeslut inte skulle gå att verkställa.
          </p>
          <p xml:id="i-XFK5qUdm93qYNy9n8Mfghy">
            Denna regel fanns också i den gamla utlänningslagen, men den
            tillämpades inte då och tillämpas inte heller nu på ett konsekvent
            och förutsägbart sätt. Många gånger fattas avvisningsbeslut i
            uppenbar strid mot förarbetsuttalandet. Det är därför nödvändigt
            att regeringen återkommer till riksdagen med förslag till ny bestämmelse
            i utlänningslagen om att avlägsnandebeslut inte ska fattas om
            det inte går att verkställa. Detta bör riksdagen som sin mening
            ge regeringen till känna.
          </p>
          <p xml:id="i-6d1Xyv47vgfF6bwxEtHSJt">
            Bestämmelsen i 12 kap. 19 § 2 utlänningslagen, där krav uppställs
            att utlänningen inte kunnat åberopa verkställighetshindren tidigare
            eller har giltig ursäkt för att inte ha åberopat dem tidigare,
            står i uppenbar konflikt med artikel 3 i Europakonventionen om
            de mänskliga rättigheterna. Detta avhjälps inte genom de möjligheter
            Migrationsverket har att bevilja uppehållstillstånd enligt 12
            kap. 18 § utlänningslagen. Regeringen bör därför ta initiativ
            till en översyn av 12 kap. 19 § utlänningslagen för att bringa
            bestämmelsen i överensstämmelse med Europakonventionen om de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <p xml:id="i-B8rmeA457HBsBk8Q85M9hU">
            Om Migrationsverket en gång överlämnat verkställigheten av ett
            utvisningsbeslut till polisen saknar denna varje möjlighet att
            återlämna ärendet till Migrationsverket även om en förändrad situation
            skulle göra detta sakligt motiverat. Regeringen bör därför återkomma
            till riksdagen med förslag till en sådan lagändring att möjlighet
            ges till polisen att återlämna ett verkställighetsärende till
            Migrationsverket. Detta bör riksdagen som sin mening ge regeringen
            till känna.
          </p>
          <head xml:id="i-NDSunKwfBhtPyZToj51F4N" type="h2">
            8.12 Landkunskapen hos Migrationsverket
          </head>
          <p xml:id="i-J3DUujSJ8RWrGPgRwxBXsZ">
            Numera finns Lifos, Migrationsverkets databas, med landinformation
            om de asylsökandes hemländer, på Migrationsverkets webbplats.
            Detta är ett stort framsteg eftersom det möjliggör en dialog mellan
            Migrationsverket och den asylsökande om innehållet och tillförlitligheten
            i landinformationen. Nu har dock ett nytt problem visat sig. Det
            förhåller sig nämligen många gånger så att Migrationsverket bortser
            från innehållet i sin egen landinformation när det där finns uppgifter
            som talar för att den asylsökande borde beviljas uppehållstillstånd.
            Det föreligger att trängande behov av att Migrationsverkets tjänstemän
            utbildas i hur landinformationen används i ärendena på ett opartiskt
            sätt. Regeringen bör ge Migrationsverket i uppdrag att organisera
            sådana kurser i opartiskt användande av Migrationsverkets landinformation.
            Detta bör riksdagen som sin mening ge regeringen till känna.
          </p>
          <head xml:id="i-DbbzBEGSijT5rDBvNBW42N" type="h2">
            8.13 Rätten till muntlig förhandling
          </head>
          <p xml:id="i-KTUWVCw3772455xJ6LdQmZ">
            Ett av de bärande elementen i den nya process- och instansordning
            i utlänningsärenden som infördes 2006 var att muntlig förhandling
            skulle äga rum i det absoluta flertalet asylmål. Dimensioneringen
            av migrationsdomstolarna gjordes efter bedömningen att muntlig
            förhandling skulle hållas i 85 procent av asylmålen. Av slutbetänkandet
            från Utvärderingsutredningen framgår att muntlig förhandling ägde
            rum i 34 procent av dessa mål under 2007 och 2008, vid Stockholms
            länsrätt dock endast i ca 25 procent av målen. Det har inte skett
            någon som helst ökning av andelen muntlig förhandling i asylmålen
            under de senaste åren. Detta är mycket allvarligt och riskerar
            att urholka värdet av hela reformen. Det är därför nödvändigt
            att göra ett tillägg till bestämmelsen om muntlig förhandling
            i 16 kap. 5 § utlänningslagen. Ett nytt tredje stycke bör lyda:
            I mål om utvisning eller avvisning ska muntlig förhandling hållas
            om det inte är uppenbart obehövligt. Muntlig förhandling ska alltid
            hållas om part begär det. Detta bör riksdagen besluta.
          </p>
          <head xml:id="i-DWmU2SWLURWwrAbYQnJVim" type="h2">
            8.14 Omröstningsreglerna i migrationsdomstolarna
          </head>
          <p xml:id="i-5GEbp64n2cEbDBVtL9XLVA">
            För omröstningsreglerna i migrationsdomstolarna och Migrationsöverdomstolen
            gäller det som är stadgat för tvistemål. Det innebär att vid lika
            röstetalet gäller den mening ordföranden biträder. Det är en mycket
            olämplig ordning i denna måltyp där konsekvenserna av ett felaktigt
            beslut kan bli att en människa blir dödad, torterad eller olagligen
            frihetsberövad. Det rimliga vore att i stället tillämpa de omröstningsregler
            som gäller för brottmål, nämligen att vid lika röstetal den mening
            ska gälla som är mest förmånlig för den enskilde. Det bör införas
            en ny bestämmelse i utlänningslagen med denna innebörd angående
            omröstningsreglerna i migrationsdomstolarna. Detta bör riksdagen
            som sin mening ge regeringen till känna.
          </p>
          <head xml:id="i-HwFV3LWMrDsW9hp1fLJEG8" type="h2">
            8.15 Rätt att överklaga beslut om avslag på ansökan om främlingspass
          </head>
          <p xml:id="i-SjtSigC15Bk2m8bMSvA9Y1">
            Det föreligger ingen rätt att överklaga Migrationsverkets beslut
            om avslag på ansökan om främlingspass. Denna brist medför att
            migrationsdomstolarna i en del fall hindras från att i sak pröva
            överklaganden i mål som gäller utvisning på grund av brister i
            en anknytnings seriositet. Om den klagande saknar giltig passhandling
            kan domstolen inte pröva överklagandet. Regeringen bör återkomma
            till riksdagen med förslag till sådan ändring av utlänningslagen
            att rätt införs att överklaga beslut av Migrationsverket om avslag
            på ansökan om främlingspass. Detta bör riksdagen som sin mening
            ge regeringen till känna.
          </p>
          <head xml:id="i-KxUZsSmorbhBkhKTWwztcy" type="h2">
            8.16 Ändringsdispens
          </head>
          <p xml:id="i-FXsuDfvkr9dWZpmUBSgoux">
            Enligt gällande utlänningslag kan ett mål bli föremål för prövning
            i sak endast om det föreligger ett prejudikatsintresse. Det finns
            i och för sig ytterligare en dispensgrund, synnerliga skäl, men
            den tillämpas i praktiken ytterst sällan. Det är mycket olyckligt
            att det inte finns någon möjlighet att få ett mål prövat i högre
            instans ens om det är uppenbart feldömt av en migrationsdomstol.
            Det blir också ofta omöjligt att rätta till allvarliga processuella
            felaktigheter i migrationsdomstolarna. Skulle en migrationsdomstol
            t.ex. underlåta att hålla en muntlig förhandling i ett asylmål
            där utgången är beroende av en trovärdighetsbedömning, finns ingen
            möjlighet att nå rättelse i Migrationsöverdomstolen. Migrationsöverdomstolen
            har redan beslutat i ett prejudikatsmål att muntlig förhandling
            ska hållas i denna måltyp varför det inte finns något prejudikatsintresse
            att bevilja prövningstillstånd på denna grund i fler mål.
          </p>
          <p xml:id="i-EEWRq1P8uXVq1pzkTkaV6g">
            Ändringsdispens bör införas om det är uppenbart att målet är
            feldömt av migrationsdomstol. Ändringsdispens bör bara kunna beviljas
            på ansökan av den enskilde, inte på ansökan av Migrationsverket.
            Regeringen bör återkomma till riksdagen med förslag om en sådan
            ändring av utlänningslagen att ändringsdispens på ansökan av den
            enskilde införs hos Migrationsöverdom-stolen. Detta bör riksdagen
            som sin mening ge regeringen till känna.
          </p>
          <head xml:id="i-6GAFCz48xNtpMJuM27pMkB" type="h2">
            8.17 Illegal vistelse
          </head>
          <p xml:id="i-EtzDwWWgS5K42ceraisgpt">
            I 8 kap. 12 § andra stycket utlänningslagen anges att en utlänning
            som avvisats ska lämna landet inom två veckor. Tvåveckorsfristen
            börjar löpa samma dag som ett lagakraftägande beslut fattats.
            Många gånger kan det dröja avsevärd tid innan beslutet når den
            det berör. Inte sällan kan det gå mer än två veckor innan han
            eller hon får kännedom om beslutet. I alla händelser är tidsfristen
            så kort att det är helt omöjligt också med god vilja att ordna
            med utresan från Sverige inom denna frist. I andra fall, t.ex.
            för palestinier som tidigare vistats som gästarbetare i någon
            av Gulfstaterna, är det omöjligt att inom denna tidrymd ordna
            tillstånd att resa in i det land dit avvisningen ska ske. Ofta
            låter det sig överhuvudtaget inte göras.
          </p>
          <p xml:id="i-HELXDQnVqxCF9NX2Rr5Jra">
            Konsekvenserna av denna regel blir i nästan samtliga ärenden
            fullständigt orimliga. Utlänningen har ingen praktisk möjlighet
            att undvika att vistas illegalt i Sverige. Denna illegala vistelse
            kommer sedan att hållas emot henne eller honom vid varje framtida
            ansökan om uppehållstillstånd eller besöksvisum. Murbyggandet
            mot omvärlden håller successivt på att övergå till ett fullständigt
            utestängande av människor av annan etnicitet från Europa. Det
            angivna lagrummet måste ändras så att det av lagtexten klart framgår
            att utlänningen alltid ska beredas skäligt rådrum för att ordna
            förberedelserna för sin avresa. Detta bör riksdagen som sin mening
            ge regeringen till känna.
          </p>
          <head xml:id="i-P4dzTtBWvKcBrPBAmGkAbV" type="h2">
            8.18 Bortre gräns i asylprocessen
          </head>
          <p xml:id="i-DVHLvJk48dcEpuQEnjQjuG">
            Handläggningstiderna för ärenden om uppehållstillstånd har ständigt
            varit ett stort problem, i vart fall under de senaste 30 åren.
            Det har gjorts återkommande lagändringar och vidtagits andra åtgärder
            för att försöka komma till rätta med problemen, men utan att några
            förbättringar åstadkommits fram till i dag. De längsta godtagbara
            handläggningstider som regleringsbreven föreskriver har ingen
            som helst påverkan på verkligheten. Därför måste nu kraftfullare
            medel tillgripas. En bestämmelse bör införas i utlänningslagen
            om att den som ansökt om uppehållstillstånd och inte erhållit
            ett lagakraftägande avslagsbeslut inom 18 månader från ansökan
            ska beviljas uppehållstillstånd om det inte finns särskilda skäl
            som talar där emot. Sådana särskilda skäl kan vara att den sökande
            själv väsentligt bidragit till tidsutdräkten eller har gjort sig
            skyldig till allvarlig brottslighet. Regeringen bör återkomma
            med förslag om införande av en sådan bortre gräns i asylprocessen.
            Detta bör riksdagen som sin mening ge regeringen till känna.
          </p>
          <head xml:id="i-9f6E3i8Bi8miGBtGSLXoac" type="h2">
            8.19 Praxis vid besöksvisum
          </head>
          <p xml:id="i-JHyatmNZAbAshceZoxP3Ny">
            Den praxis som Migrationsverket tillämpar beträffande besöksvisum
            innebär en betydligt restriktivare hållning mot sökande från länder,
            från vilka det tidigare varit vanligt med s.k. avhopp. Det är
            dock orimligt att straffa helt andra människor på grund av att
            landsmän, som beviljats besöksvisum, utnyttjat sin mänskliga rättighet
            att söka asyl. Det är i själva verket ett indirekt angrepp på
            asylrätten. Det bidrar dessutom till att ge Sverige dåligt rykte
            internationellt när internationella gäster hindras från att delta
            i vetenskapliga eller andra sammankomster som arrangeras i Sverige.
            I förlängningen kan Sverige komma att få svårigheter att få stå
            som värd för den typen av arrangemang. Socialförsäkringsutskottet
            har flera gånger uttalat sig för en öppnare praxis, dock utan
            någon effekt.
          </p>
          <p xml:id="i-2es7UJiaNiRVXn7uus4WgU">
            Regeringen bör utfärda tydliga riktlinjer för Migrationsverkets
            handläggning av ärenden som gäller besöksvisum för att den ska
            genomsyras av en inställning som grundas på icke-diskriminering
            och humanitet. Detta bör riksdagen som sin mening ge regeringen
            till känna.
          </p>
          <head xml:id="i-EbtAXyZEU6kxm5qi7mEbio" type="h2">
            8.20 Flyktingkvoten
          </head>
          <p xml:id="i-Bd7k2PBsbCJyaRb67PV1Hz">
            På ett område inom flyktingpolitiken har Sverige skaffat sig
            ett gott internationellt anseende, nämligen genom den årliga flyktingkvot
            som används för att i samarbete med FN:s flyktingkommissariat
            erbjuda skydd genom vidarebosättning till personer som befinner
            sig i ett tredjeland och inte har tillgång till någon långsiktig
            lösning. Traditionellt har Sverige erbjudit sig att genom kvoten
            ta emot flyktingar som varit särskilt utsatta, bl.a. sjuka och
            handikappade flyktingar och där flyktingkommissarien haft svårt
            att få fram erbjudanden om vidarebosättning.
          </p>
          <p xml:id="i-XMVDz3mw5SEsL3nqjv4g9j">
            FN:s flyktingkommissariat har sju kriterier för vidarebosättning
            för flyktingar som befinner sig i ett tredjeland:
          </p>
          <list style="ol">
            <item xml:id="i-VmhQhVVr7RyvapDba9WnuA">
              skyddsbehov
            </item>
            <item xml:id="i-NkhXdCxfQq55n5ben5TNMS">
              tortyroffer med vårdbehov
            </item>
            <item xml:id="i-5sFPvJWsC1uNMdZiVhnBzv">
              utsatta kvinnor
            </item>
            <item xml:id="i-2ss8RZcQZm28c3pwywyzVp">
              familjeåterföreningsfall
            </item>
            <item xml:id="i-KtL4tx3UDNuaG1agVUL81L">
              flyktingbarn och -ungdomar
            </item>
            <item xml:id="i-RpY7QRBXDqutA6ZsYHL3Wb">
              äldre
            </item>
            <item xml:id="i-GoSwUcRL5r8ieEGNQJZmPZ">
              flyktingar utan förutsättningar att integreras lokalt.
            </item>
          </list>
          <p xml:id="i-3M6e1pZDswv3nVK8xNLgAW">
            Nu satsar Sverige bara på att ta ut flyktingar ur den första
            kategorin, men borde återgå att tillämpa FN:s flyktingkommissariats
            samtliga sju kriterier. Detta bör riksdagen som sin mening ge
            regeringen till känna.
          </p>
          <p xml:id="i-QLeFaaCMEDghgcndJ2yWbM">
            Ytterligare försämringar har genomförts beträffande uttagningen
            av familjemedlemmar till en kvotflykting. Numera kräver man att
            dessa ska besöka en svensk ambassad för att ansöka om familjeåterförening,
            även om det inte finns någon svensk ambassad i hemlandet och det
            är stora praktiska svårigheter och hinder att ta sig till en svensk
            ambassad. Tidigare har kravet på att en ansökan måste inges till
            en svensk ambassad eftergivits i sådana situationer. Regeringen
            bör i kommande regleringsbrev till Migrationsverket uppdra åt
            verket att återgå till tidigare praxis vad gäller krav på att
            ansökan om familjeåterförening måste inges via svensk beskickning.
            Detta bör riksdagen som sin mening ge regeringen till känna.
          </p>
          <p xml:id="i-3ZtMzCpaJxWwK8uG9neNrT">
            En annan mycket allvarlig försämring som helt nyligen genomförts
            är att det numera enbart tas hänsyn till rena skyddsbehov vid
            uttagningar på flyktingkvoten. Detta leder i vissa fall till djupt
            stötande konsekvenser. Det kan exempelvis gälla en dotter i en
            familj som fyllt 18 år och därför blir lämnad ensam kvar i ett
            hemland där unga ensamstående kvinnor har en mycket svår och utsatt
            position. Regeringen bör ta initiativ för att Migrationsverket
            ska beredas möjlighet att ta nödvändiga mänskliga hänsyn vid uttagning
            av familjemedlemmar på kvoten även om de fyllt 18 år. Detta bör
            riksdagen som sin mening ge regeringen till känna.
          </p>
          <p xml:id="i-TkGkZS29Dv1vJMemFeMW2L">
            Det orsakar Migrationsverket allvarliga problem att budgetåret
            utgör strikt gräns för genomförande av kvotuttagningarna. Ofta
            kan det vara omöjligt att hinna genomföra det fysiska överförandet
            av kvotflyktingen till Sverige under budgetåret. Då blir konsekvensen
            att platsen på det årets kvot går förlorad. Migrationsverket skulle
            föredra treåriga planeringsperioder för utnyttjande av flyktingkvoten
            så att ej utnyttjade platser kan överföras till nästkommande år.
            Regeringen bör ta initiativ till att det införs treåriga planeringsperioder
            för uttagningarna på flyktingkvoten. Detta bör riksdagen som sin
            mening ge regeringen till känna.
          </p>
          <head xml:id="i-EjryBPXuPt4Y75oqPMxBd6" type="h2">
            8.21 Asylvisum
          </head>
          <p xml:id="i-U378EdxngzFsbUW8uZRpAt">
            EU-ländernas regeringar har under ett antal år både unilateralt
            och inom ramen för EU-samarbetet strävat efter att konstruera
            mekanismer för att utestänga asylsökande från EU-territoriet.
            Resultatet har blivit att det är i det närmaste omöjligt att ta
            sig till EU för att söka asyl för den som inte har möjlighet att
            få fram betydande penningsummor till människosmugglare. Därför
            har alltfler börjat diskutera möjligheten att beskickningar får
            utfärda visum till skyddsbehövande antingen när dessa befinner
            sig i hemlandet eller i tredjeland.
          </p>
          <p xml:id="i-GZ4bCzu8wpekViuh5A8nUN">
            Flera stater, både EU-medlemmar och andra, har redan infört olika
            varianter av denna möjlighet. Gregor Noll, professor i folkrätt
            vid Lunds universitet, har tillsammans med Jessica Fagerlund vid
            Danska centret för mänskliga rättigheter gjort en studie i detta
            ämne för EU-kommissionen. Den publicerades i april 2002. De menar
            att de sex EU-länder som redan tillämpade systemet borde utveckla
            det ytterligare och delge övriga medlemsstater och forskare information
            om hur det fungerar. De föreslår också att de övriga medlemsstaterna
            inför liknande system, som dock endast kan och får utgöra ett
            komplement till det traditionella sättet att söka asyl.
          </p>
          <p xml:id="i-SPkidfod5uJPwp4jnneo4r">
            Det finns flera svåra praktiska problem med asylvisum. Några
            sådana problem är: avsaknad av en svensk ambassad i flyktingens
            hemland; risker för den asylsökande att besöka ambassaden, som
            ofta kan stå under bevakning; problem med sekretessen gentemot
            lokalanställd personal vid ambassaden; rädsla att berätta om sina
            asylskäl medan man finns kvar i sitt hemland; svårigheter att
            skaffa medicinsk bevisning om eventuella tortyrskador; frånvaro
            av möjlighet till advokathjälp m.m.
          </p>
          <p xml:id="i-4xy1v1hha3JQVXTtZhN4ia">
            Vänsterpartiet menar att utfärdande av asylvisum, som komplement
            till det traditionella sättet att söka asyl, bör ses som en viktig
            möjlighet att skapa lagliga vägar att söka skydd undan förföljelse.
            Hur proceduren för dessa viseringar bör utformas för att undanröja
            de risker och problem som ovan angivits bör ses över. Regeringen
            bör därför med hänvisning till ovanstående tillsätta en utredning
            med uppgift att lägga fram ett förslag om en procedur för utfärdande
            av asylvisum. Detta bör riksdagen som sin mening ge regeringen
            till känna.
          </p>
          <head xml:id="i-U2ZvKoAUKmRYRThtznpW6t" type="h2">
            8.22 Amnesti
          </head>
          <p xml:id="i-EC99Ra1Jj7PqND5qxmnk4i">
            För att lösa situationen långsiktigt för den grupp som i dag
            lever varaktigt i Sverige utan papper och som inte kan återvända
            till sina hemländer krävs att en regularisering, en amnesti, genomförs.
            Samma möjligheter att bygga sitt fortsatta liv i Sverige ska ges
            till alla, oavsett om man lyckats få tag på ett arbete eller inte.
            De papperslösa som lever i Sverige i dag måste få möjligheter
            att bygga en framtid här utan fruktan för utvisning.
          </p>
          <p xml:id="i-Bvx2mkQNkGhSZDK58xkav2">
            Vänsterpartiet lyckades 2005 tillsammans med Miljöpartiet driva
            igenom en tidsbegränsad förändring av utlänningslagen som kom
            att gälla mellan den 15 november 2005 och 31 mars 2006, och som
            gav nya och ökade möjligheter till uppehållstillstånd för dem
            som fått lagakraftvunna avvisningsbeslut. Många av dem hade sedan
            kortare eller längre tid tillbaka levt gömda då de inte ansett
            sig kunna återvända till hemlandet. Många barn for mycket illa
            av att leva gömda. Att så många inte kunnat följa de beslut om
            avvisning som meddelats har till stor del haft sin grund i att
            myndigheterna inte respekterat rätten till asyl som den stadgats
            i utlänningslagen och i de internationella konventioner som Sverige
            åtagit sig att följa. Genom den tillfälliga lagen fick 17 357
            personer bifall på sin ansökan. Av dessa fick 13 144 permanent
            uppehållstillstånd och 4 213 tidsbegränsat uppehållstillstånd.
            11 786 personer fick avslag. De som fick bifall var framför allt
            barnfamiljer och ensamstående där förhållandena i hemlandet gjort
            det svårt att genomföra en verkställighet. Av övriga ensamstående
            fick ca 80 procent avslag. Detta visar att det nya begrepp i utlänningslagen,
            humanitärt angeläget, som avsetts få en mer vidsträckt betydelse
            än det begrepp som ersattes, i synnerhet genom att hänsyn till
            intresset att upprätthålla den reglerade invandringen inte skulle
            tas i samma utsträckning som tidigare, inte fått den effekt som
            lagstiftaren åsyftade.
          </p>
          <p xml:id="i-JkFuC7QAeVWr4hdURyec8f">
            Grundkravet om generell amnesti handlade om att ge upprättelse
            åt dem som felbehandlats i den tidigare processen. Kravet har
            därmed fortsatt giltighet. Mot denna bakgrund föreslår Vänsterpartiet
            att de som fått avslag på sin ansökan enligt den tidsbegränsade
            lydelsen av 2 kap. 5 b § utlänningslagen ska beviljas uppehållstillstånd,
            om det inte föreligger särskilda skäl som talar emot detta. Ett
            sådant särskilt skäl kan vara att personen gjort sig skyldig till
            allvarlig brottslighet. Regeringen bör återkomma till riksdagen
            med förslag till en lag i enlighet med det ovan anförda. Detta
            bör riksdagen begära.
          </p>
          <p xml:id="i-AhkfFcq6LWEs7SoAbHqdpT">
            Alla som finns i landet utan papper har emellertid inte tidigare
            sökt asyl. En del har bedömt utsikterna att få uppehållstillstånd
            som för små, andra har stannat kvar efter ett besök i landet och
            några har kommit för att arbeta. Myndigheter låtsas generellt
            som om dessa människor inte finns, men det gör inte att de försvinner.
            I stället är det dags att som en engångsåtgärd, genom en amnesti,
            ge dessa personer chansen att bygga en framtid i Sverige. Regeringen
            bör därför ges i uppdrag att återkomma med förslag som innebär
            att den som kan göra sannolikt att hon eller han varaktigt befunnit
            sig i Sverige sedan den 1 januari 2009 (dvs. ett år före ikraftträdandet)
            och som inte gjort sig skyldig till allvarlig brottslighet ges
            permanent uppehållstillstånd. Detta bör riksdagen begära.
          </p>
          <head xml:id="i-mS4vAtvjfq3p8Sf9h2Mzc" type="h2">
            8.23 Förvar
          </head>
          <p xml:id="i-W8NSnRTNgBbthQtVAHdaTx">
            Att beröva en människa friheten är en ur integritetssynpunkt
            oerhört ingripande åtgärd som alltid måste vara grundad på preciserade
            och väl avgränsade förutsättningar och vara den absolut sista
            utvägen. Frihetsberövandet blir givetvis ännu mer traumatiskt
            för den som flytt från sitt land för att söka en fristad i ett
            främmande land. Utifrån dessa utgångspunkter kan inte den nuvarande
            regleringen i utlänningslagen av förutsättningarna för förvar
            godtas. De är nämligen mycket vaga och ger stort utrymme för godtycke
            från tillämpande myndigheter. Det kan heller inte vara acceptabelt
            att det inte finns någon tidsbegränsning av förvar om det föreligger
            synnerliga skäl. Tyvärr har Förvarsutredningen, vars slutbetänkande
            publicerades i februari 2011 (SOU 2011:17 Förvar), inte haft direktiv
            att utreda en begränsning och precisering av förvarsgrunderna.
            Regeringen bör därför tillsätta en utredning med uppgift att se
            över utlänningslagens reglering av förvarsgrunder. Detta bör riksdagen
            som sin mening ge regeringen till känna.
          </p>
          <p xml:id="i-HKhy1SXBKisHyh2944TEmc">
            I Förvarsutredningens slutbetänkande lades också flera förslag
            fram mot bakgrund av den allvarliga kritik som Europarådets kommitté
            mot tortyr (CPT) riktat mot att förvarstagna utlänningar inte
            sällan placeras i häkten eller kriminalvårdsanstalter.
          </p>
          <p xml:id="i-72ffu83ZGEuTsxwjD6uux3">
            Utredningen föreslog bl.a. att Migrationsverket ska ges ett uppdrag
            att se till att sjukvårdspersonal ska finnas på förvaren i högre
            utsträckning än i dag. Regeringen bör ge Migrationsverket ett
            sådant uppdrag. Detta bör riksdagen som sin mening ge regeringen
            till känna. Utredningen föreslog också att det i lagtexten införs
            ett förbud mot att en utlänning placeras i kriminalvård med hänvisning
            till att han utgör en allvarlig fara för sig själv. Regeringen
            bör lägga fram förslag om en sådan ändring av utlänningslagen.
            Detta bör riksdagen som sin mening ge regeringen till känna.
          </p>
          <head xml:id="i-AQ8rLb3wh9w3xzgmHvYmx5" type="h2">
            8.24 Förordnande av offentliga biträden i utlänningsärenden
          </head>
          <p xml:id="i-3jo4h8DaGn4shKXU8ms7Ex">
            Migrationsöverdomstolen har i ett praxisbildande beslut fastslagit
            att det saknas rättsligt utrymme att förordna offentligt biträde
            i ärenden enligt Dublinförordningen. Mot bakgrund av att det finns
            medlemsstater i EU som inte tillämpar flyktingkonventionen och
            den även i övrigt starkt divergerande tillämpningen av asylreglerna
            mellan olika EU-länder, finns inte sällan ett stort behov av rättsligt
            biträde i s.k. Dublinärenden. Det är därför nödvändigt att regeringen
            lägger fram förslag om sådan ändring i utlänningslagen att det
            blir möjligt att förordna offentligt biträde även i ärenden som
            handläggs enligt Dublinförordningen. Detta bör riksdagen som sin
            mening ge regeringen till känna.
          </p>
          <p xml:id="i-Hq82rd8GGZsFN3qNwf46Ne">
            För närvarande saknas möjligheter att förordna offentligt biträde
            när ansökan om uppehållstillstånd görs via en svensk ambassad.
            Detta är otillfredsställande eftersom det i vissa av dessa ärenden
            föreligger ett starkt behov av rättsligt biträde. Det bör därför
            införas en ny bestämmelse i utlänningslagen som möjliggör att
            det vid förekomsten av särskilda skäl blir möjligt att förordna
            offentligt biträde i ärenden där ansökan om uppehållstillstånd
            görs via svensk ambassad. Detta bör riksdagen som sin mening ge
            regeringen till känna.
          </p>
          <p xml:id="i-15h4ZkXBAEPCd7aCZN7Y3M">
            Sedan lång tid är det Migrationsverket som förordnar offentligt
            biträde i utlänningsärenden. Det har riktats stark kritik mot
            hur Migrationsverket hanterar den uppgiften, bl.a. från Sveriges
            advokatsamfund och Advokater utan gränser. Migrationsverket har
            systematiskt försökt undvika att förordna offentliga biträden
            som varit kända för att vara kunniga, skickliga och engagerade.
            Den asylsökande har fått ett offentligt biträde som inte tillvaratagit
            sin klients intressen.
          </p>
          <p xml:id="i-X2tLVE1ZLcJ6STTq23d7Ap">
            Den nyanlända flyktingen har i realiteten små möjligheter att
            välja en jurist som är kunnig och engagerad inom detta rättsområde.
            I de få fall där den asylsökande hunnit få fram ett namnförslag
            har det i några fall gått så långt att Migrationsverket nekat
            att förordna advokater som gjort sig kända för att bjuda Migrationsverket
            hårt motstånd.
          </p>
          <p xml:id="i-B1beKQT7t7ix5H5cFKDrGk">
            Den asylsökande befinner sig i ett sådant underläge att han eller
            hon tvingas acceptera också undermåliga insatser. Advokater står
            under Advokatsamfundets disciplinära tillsyn. Någon sådan kontroll
            finns inte beträffande de juristfirmor som Migrationsverket tycks
            anlita i ökande grad. Det är mot denna bakgrund oerhört allvarligt
            att det, i motsats till vad som är fallet i brottmål, i princip
            är omöjligt att få byta biträde på grund av ombudets oskicklighet
            eller bristande samarbete. Ändå kan resultatet av en dålig insats
            från ombudet få minst lika allvarliga konsekvenser i asylärenden
            som i brottmål.
          </p>
          <p xml:id="i-CUeEemwRufos4mmmosuLVG">
            När Migrationsverket nu även formellt är motpart till den asylsökande
            i migrationsdomstolarna framstår det ännu tydligare hur orimligt
            det är att det är Migrationsverket som ska ha rätten att utse
            sin egen motpart. Det är jämförbart med om åklagaren skulle utse
            försvararen i brottmål. Regeringen bör därför lägga fram förslag
            om en återgång till den tidigare ordningen att Rättshjälpsmyndigheten,
            alternativt förvaltningsrätten, bör förordna offentliga biträden
            i utlänningsärenden. Detta bör riksdagen som sin mening ge regeringen
            till känna.
          </p>
          <head xml:id="i-FcppHQQyn1SK347Ki2NoU" type="h2">
            8.25 Utbildning av nämndledamöter och offentliga biträden
          </head>
          <p xml:id="i-Dkk8A24fYFjHHRDTmU6yfb">
            I utlänningsärenden förekommer många gånger både komplicerade
            rättsliga frågor och svårbedömda faktiska förhållanden. Det finns
            ett behov av förstärkta utbildningsinsatser både av Migrationsverkets
            personal, migrationsdomstolarnas nämndledamöter och offentliga
            biträden. Regeringen bör ge ett uppdrag till Domstolsverket att
            lämna förslag på hur utbildning för de kategorier som ovan angivits
            kan organiseras samt förslag på vem eller vilka som bör vara huvudmän
            för en sådan utbildning. Detta bör riksdagen som sin mening ge
            regeringen till känna.
          </p>
          <head xml:id="i-BduSXvpRaeSza1ZwMHLiYs" type="h2">
            8.26 Inrättande av en professur i migrationsrätt
          </head>
          <p xml:id="i-yQA9J6dRnMeeBbtiEMKKS">
            Det skulle innebära ett viktigt bidrag för att stärka utlänningsrättens
            ställning att inrätta en professur i migrationsrätt. En sådan
            professur skulle vara ett viktigt stöd för genomförande av högkvalitativ
            utbildning inom migrationsrätten, bl.a. genom den satsning på
            forskning inom området som härigenom skulle främjas. Regeringen
            bör därför inrätta en professur i migrationsrätt vid lämpligt
            universitet. Detta bör riksdagen som sin mening ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-6ukHdzFBCUsfupFPNLJQdN" who="i-WjgeYy5RFWngMB9NwFvFEY">
              Christina Höj Larsen (V)
            </item>
            <item xml:id="i-JbWS4jwbzFi1BT7GRUqYGZ" who="i-M5o8cYSRJsbmZdvevomfQX">
              Ulla Andersson (V)
            </item>
            <item xml:id="i-6AfDZqszrbdYPTrtzsPoYi" who="i-RnWtNUQCpycyMXbuRLTXcR">
              Josefin Brink (V)
            </item>
            <item xml:id="i-PhxxmBMF6YAc2qBdTg1N8X" who="i-7Gy2xwC7Jyimjy9QTKnQEf">
              Rossana Dinamarca (V)
            </item>
            <item xml:id="i-G4xFaGmB9Xushk4b4FYBSf" who="i-UhKXyeGqJBzFW5wSyeoGMt">
              Wiwi-Anne Johansson (V)
            </item>
            <item xml:id="i-CE7LFNahJN4T6TRzTnD6Td" who="i-CNBy5dFgNNyEozHVpAj93c">
              Jacob Johnson (V)
            </item>
          </list>
        </div>
      </div>
    </body>
  </text>
</TEI>
