<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SfU-01307">
  <teiHeader>
    <fileDesc>
      <titleStmt>
        <title>Förbättringar i pensionssystemet</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:1307 av Nooshi Dadgostar m.fl. (V)</title>
          <idno type="rdwebb">H8021307</idno>
          <rs type="number">1307</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H8021307/text</ref>
          <ref type="dokument_url_html">http://data.riksdagen.se/dokument/H8021307</ref>
          <ref type="dokumentstatus_url_xml">http://data.riksdagen.se/dokumentstatus/H8021307</ref>
          <ref type="docx">http://data.riksdagen.se/fil/B954807F-4AA6-4D11-B025-0E5A35D56A90</ref>
          <ref type="pdf">http://data.riksdagen.se/fil/65295853-CC6B-4288-8258-76DDAF451BD5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Momodou Malcolm Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmari Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-HBDYSMuaeC6rCrExkAXEbX" type="signed"/>
        <correspContext corresp="i-HBDYSMuaeC6rCrExkAXEbX">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-L3t2URPAv9iLWgdCvbz7Uv"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-CUPCKw14LyELL429r8gfgu" type="submitted">
          <date when="2020-10-02"/>
          <time when="10:40:29"/>
        </correspAction>
        <correspAction xml:id="i-8AWawp1zUGMqRcdY7AuXPA" type="reviewed">
          <date when="2020-10-02"/>
          <time when="12:41:46"/>
        </correspAction>
        <correspAction xml:id="i-SsQdgKD8mjhXGFNrpRuiqS" type="referred">
          <date when="2020-10-14"/>
        </correspAction>
        <correspAction xml:id="i-3LLU5hpWg3YETfZ5E15otT" type="assigned">
          <date when="2021-04-28"/>
          <time when="17:02:00"/>
        </correspAction>
        <correspContext corresp="i-3LLU5hpWg3YETfZ5E15otT">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-ANDkqs3aTYYe12xF1SMyS5" type="behandlas_i"/>
        <correspContext corresp="i-ANDkqs3aTYYe12xF1SMyS5">
          <ref type="uppgift">2020/21:SfU2</ref>
          <ref type="ref_dok_id">H801SfU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU2</ref>
          <ref type="ref_dok_titel">Utgiftsområde 11 Ekonomisk trygghet vid ålderdom</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MBwPeZspXXWD7VxjGRqJ9G" type="behandlas_i"/>
        <correspContext corresp="i-MBwPeZspXXWD7VxjGRqJ9G">
          <ref type="uppgift">2020/21:SfU16</ref>
          <ref type="ref_dok_id">H801SfU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU16</ref>
          <ref type="ref_dok_titel">Pensioner</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4xdd7qKF2XicLuG2QHuxBa" type="behandlas_i"/>
        <correspContext corresp="i-4xdd7qKF2XicLuG2QHuxBa">
          <ref type="uppgift">2020/21:SfU21</ref>
          <ref type="ref_dok_id">H801SfU21</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU21</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:1307 av Nooshi Dadgostar m.fl.
          (V) Förbättringar i pensionssystemet
        </div>
      </div>
      <div type="motBody">
        <div xml:id="i-VZiswogNRGajEcBcCnJh1u" type="TOC">
          <head xml:id="i-XLTqwLukzNMn1Q2KcwTGtd">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Pensionssystemet ska ge ekonomisk trygghet
            </item>
            <item style="indent-level: 2">
              3.1 En pension att leva på
            </item>
            <item style="indent-level: 2">
              3.2 Behov av ett nytt pensionssystem
            </item>
            <item style="indent-level: 1">
              4 Ändringar i dagens system
            </item>
            <item style="indent-level: 2">
              4.1 Coronapandemins påverkan på pensionerna
            </item>
            <item style="indent-level: 2">
              4.2 Inkomstpensionstillägget
            </item>
            <item style="indent-level: 2">
              4.3 Höj pensionsinbetalningarna i stället för pensionsåldern
            </item>
            <item style="indent-level: 2">
              4.4 Möjliggör lägre pensionsålder
            </item>
            <item style="indent-level: 2">
              4.5 Beräkna pensionsavgift på bakomliggande inkomst
            </item>
            <item style="indent-level: 2">
              4.6 Hela ålderspensionsavgiften in i systemet
            </item>
            <item style="indent-level: 2">
              4.7 Avveckla premiepensionssystemet
            </item>
            <item style="indent-level: 2">
              4.8 Avskaffa ”bromsen”
            </item>
            <item style="indent-level: 2">
              4.9 Inför en särskild åldersfaktor i sjukförsäkringen
            </item>
            <item style="indent-level: 1">
              5 Förbättrad ekonomi för de fattigaste pensionärerna
            </item>
            <item style="indent-level: 2">
              5.1 Garantipensionen bör ge trygghet
            </item>
            <item style="indent-level: 2">
              5.2 Alla ska ha råd att bo
            </item>
          </list>
        </div>
        <div type="motProposal" subtype="förslag">
          <head xml:id="i-UQTwBfTbAEfYAwMPn6dKtq">
            2 Förslag till riksdagsbeslut
          </head>
          <list style="ol">
            <item xml:id="i-ThtzooqVPDkRhnnzBkZcyd">
              Riksdagen ställer sig bakom det som anförs i motionen om att
              regeringen bör tillsätta en parlamentarisk utredning med uppdrag
              att skapa ett mer förutsägbart, jämlikt och jämställt pensionssystem,
              och detta tillkännager riksdagen för regeringen.
            </item>
            <item xml:id="i-UC8BHTgqJE1pQzxXKFeS56">
              Riksdagen ställer sig bakom det som anförs i motionen om att
              regeringen bör återkomma med förslag om att dra tillbaka höjningen
              av pensionsåldern och tillkännager detta för regeringen.
            </item>
            <item xml:id="i-Amp5MEM9hfNsJjLcXBsxn1">
              Riksdagen ställer sig bakom det som anförs i motionen om att
              regeringen bör återkomma med förslag på höjda inbetalningar till
              pensionssystemet enligt beskrivningen i motionen och tillkännager
              detta för regeringen.
            </item>
            <item xml:id="i-JNs1mRNzhWXHSnE58VXQn9">
              Riksdagen ställer sig bakom det som anförs i motionen om att
              regeringen bör se över regelverket kring arvsvinster och delningstal
              utifrån ambitionen att antalet år i arbetslivet ska spela större
              roll än ålder vid pension och tillkännager detta för regeringen.
            </item>
            <item xml:id="i-KEAGeBMoWZa86snXkpjWeE">
              Riksdagen ställer sig bakom det som anförs i motionen om att
              regeringen bör återkomma med förslag som möjliggör en lägre pensionsålder
              med tillräckliga pensionsnivåer för den som har arbetat ett långt
              arbetsliv och tillkännager detta för regeringen.
            </item>
            <item xml:id="i-XSWYyU5udJxic7GFz6dhX8">
              Riksdagen ställer sig bakom det som anförs i motionen om att
              regeringen bör återkomma med förslag om att pensionsavgiften vid
              föräldraledighet, vård av barn, sjukfrånvaro och arbetslöshet
              bör beräknas på bakomliggande inkomst och inte på utbetald ersättning
              och tillkännager detta för regeringen.
            </item>
            <item xml:id="i-JYxuDoTvD6V7DWXJ5T7wP1">
              Riksdagen ställer sig bakom det som anförs i motionen om att
              avgiften till premiepensionssystemet i framtiden bör tillföras
              inkomstpensionssystemet och tillkännager detta för regeringen.
            </item>
            <item xml:id="i-T9H7W3SGPGFbdKKsFvhB5X">
              Riksdagen ställer sig bakom det som anförs i motionen om att
              regeringen bör utreda hur den automatiska bromsen kan ersättas
              med ett system där beslut om sänkta pensioner endast kan tas av
              riksdagen och tillkännager detta för regeringen.
            </item>
            <item xml:id="i-6XJ1pw9fHyGgpiVRv3rxG3">
              Riksdagen ställer sig bakom det som anförs i motionen om att
              regeringen bör återkomma med ett förslag på åldersfaktor i sjukförsäkringen
              och tillkännager detta för regeringen.
            </item>
            <item xml:id="i-v4LaLgfcFfwpAMWZ3fh3D">
              Riksdagen ställer sig bakom det som anförs i motionen om att
              regeringen ska återkomma med förslag om inkomstindexering av garantipensionen
              och tillkännager detta för regeringen.
            </item>
            <item xml:id="i-SfgAziXGpT9TfJ5Ddf7xkT">
              Riksdagen beslutar att garantipensionen ska höjas med 0,207 prisbasbelopp.
            </item>
          </list>
        </div>
        <div type="motContent">
          <head xml:id="i-Q2UbZecquF65gwBtnhdrKk" type="h1">
            3 Pensionssystemet ska ge ekonomisk trygghet
          </head>
          <p xml:id="i-RNhSu69RJEYsKtg9hg62pS">
            Det nuvarande pensionssystemet är oförutsägbart och skapar otrygghet
            för människor. Vänsterpartiet anser att vårt gemensamma pensionssystem
            bör vara konstruerat så att det ger ekonomiska förutsättningar
            för ett värdigt liv när tiden i arbete avslutas.
          </p>
          <p xml:id="i-DdS3iAobgCeDX6uAmpg6i3">
            Vänsterpartiet stod inte bakom 1994 års pensionsöverenskommelse
            för att vi redan då insåg att den skulle leda till alltför låga
            pensioner för väldigt många människor. Vi sitter inte heller med
            i den s.k. pensionsgruppen som består av representanter för S,
            MP, M, C, L och KD.
          </p>
          <p xml:id="i-9863wsDnkwnQoxRBQ7hf3e">
            Vänsterpartiet vill se ett pensionssystem som ger ekonomisk trygghet.
            Systemet bör vara utformat så att människor kan känna trygghet
            i att pensionen kommer att gå att leva på. Vänsterpartiets uppfattning
            är att nuvarande pensionssystem har misslyckats med sin uppgift
            att garantera ekonomisk trygghet efter arbetslivet. Därför anser
            vi att systemet behöver reformeras.
          </p>
          <head xml:id="i-41mx3exMWF2AupFMhnrWPz" type="h2">
            3.1 En pension att leva på
          </head>
          <p xml:id="i-UutksEHwnuqYHuj81ToubV">
            Det nuvarande pensionssystemet förstärker den ojämlikhet som
            finns på arbetsmark­naden. Inkomstskillnaden mellan män och kvinnor
            ökar när vi blir pensionärer. Det nuvarande pensionssystemet omfördelar
            också från lågavlönade till högavlönade. Ju längre tid en person
            betalar in avgifter i slutet av arbetslivet, desto högre pension
            får hen. De som kan jobba länge premieras, och för dem som inte
            kan det, exempelvis p.g.a. fysiskt tunga arbetsuppgifter, finns
            ingen kompensation. Den som har haft goda arbetsvillkor och en
            stor grad av kontroll i sitt arbete har lägre risk för sjukskrivning
            vilket gör pensionen högre. Många med sådana arbeten kan och vill
            fortsätta längre, vilket ger en högre pension. Den som däremot
            har haft avbrott för sjukskrivningar, arbetslöshet och föräldraledighet,
            arbetat deltid eller går i pension tidigare eftersom kroppen är
            utsliten av ett hårt arbetsliv får lägre pension. Systemet premierar
            därmed män framför kvinnor och högre tjänstemän och akademiker
            som kommer in i systemet sent och kan jobba länge medan LO-grupper
            som börjar jobba i tidig ålder och slits ut tidigt straffas med
            lägre pensioner.
          </p>
          <p xml:id="i-CRJXG8EhHXiHtcc6tA3PQG">
            Pensionssystemet tar ingen hänsyn till att klyftorna i utbildning
            och inkomst även skapar klyftor i medellivslängd genom att lågutbildade
            har lägre medellivslängd men får sänkta pensioner när den genomsnittliga
            livslängden stiger. Detta är konsekvenser av att pensionen bygger
            på livsinkomstprincipen. Sverige är i dag det land i Norden som
            har högst andel fattiga pensionärer. Andelen fattiga pensionärer
            i Sverige är högre än genomsnittet i EU, enligt siffror från Eurostat.
            År 2018 hade omkring var femte kvinna och var tionde man över
            65 år en disponibel inkomst under 60 procent av median­inkomsten,
            alltså gränsen för relativ fattigdom. Med nuvarande system riskerar
            en växande andel av framtidens pensionärer att bli fattiga.
          </p>
          <p xml:id="i-FdL9q8b1yFm14vuXV7dCP3">
            Enligt en LO-rapport från 2015 får kommunalarbetare och industriarbetare
            ca 47 procent av sin slutlön i pension. För att inte riskera fattigdom
            brukar en pensionsnivå på 60–70 procent av slutlönen anses nödvändig.
            Även med inräknad tjänstepension ligger många arbetaryrken långt
            under detta. För den som i dag är ung och planerar att gå i pension
            vid 65 års ålder kommer slutlönen att bli ännu lägre. Vänsterpartiet
            anser att pensionssystemet bör garantera 80 procent av slutlönen
            för låg- och medelinkomst­tagare, inkluderat tjänstepensionen.
          </p>
          <p xml:id="i-P6LWy74HGeD3vkKqty6wwX">
            Nyare siffror från LO pekar på kraftiga skillnader mellan kvinnor
            och män samt mellan arbetaryrken och tjänstemannayrken. Bland
            nyblivna pensionärer 2017 fick kvinnor som varit anställda i arbetaryrken
            i genomsnitt 16 100 kronor i månaden i pension, före skatt. Pensionen
            för män som varit anställda i tjänstemannayrken uppgick till 33
            200 kronor i månaden, alltså mer än dubbelt så mycket som för
            kvinnor i arbetaryrken. Däremellan placerade sig män som varit
            anställda i arbetaryrken och kvinnor som varit anställda i tjänstemannayrken,
            med genomsnittliga totala pensioner på 20 100 kronor och 23 100
            kronor i månaden före skatt. Siffrorna inkluderar allmän pension,
            tjänstepension och privat pensionssparande.
          </p>
          <p xml:id="i-MDso93EzxU2vmuuZAwh2Xz">
            När det nuvarande pensionssystemet infördes gjordes bedömningen
            att 42 år i yrkeslivet skulle motsvara nivån i det gamla systemets
            inkomstpension. Så blev det dock inte. Även efter ett långt yrkesliv
            kan det för många bli omöjligt att nå över garantipensionen. Kommunal
            slår i rapporten Pension för mödan från 2020 fast att en individ
            född 1960 med en månadslön på 25 000 kronor behöver arbeta till
            70 års ålder för att pensionen inte till någon del ska utgöras
            av grundskyddet. För en individ född 2000, med samma månadslön,
            krävs att hen arbetar till 73 år. Det nuvarande pensions­systemet
            motiverades framför allt med att det skulle skapa ökad stabilitet.
            Med stabilitet menades att avgiftsnivån till systemet är fixerad
            och pensionerna anpassas efter hur mycket pengar som kommer in.
            Däremot garanterar systemet inte en pension som går att leva på.
            Pensionssystemet är därmed stabilt för staten, men inte för pensionärerna.
            Vänsterpartiet vill se ett pensionssystem som ger en pension som
            går att leva på. Pensionssystemet bör vara uppbyggt så att det
            garanterar 80 procent av slutlönen för låg- och medelinkomsttagare,
            inkluderat tjänstepension.
          </p>
          <head xml:id="i-YHppQuXZZVWazLLUQz1AEj" type="h2">
            3.2 Behov av ett nytt pensionssystem
          </head>
          <p xml:id="i-8JxAXr2KTfE4dZXnzVqWmV">
            Vänsterpartiet vill att pensionssystemet utformas så att det
            bygger på inkomstbortfalls­principen men samtidigt har en omfördelande
            effekt och således blir mer jämlikt än dagens system. Vi vill
            se ett pensionssystem som är mer solidariskt och förutsägbart
            och inte skapar fler fattigpensionärer.
          </p>
          <p xml:id="i-EybjRM6GBR15WS2oj4UNfY">
            Skillnaderna mellan kvinnors och mäns pensioner är för stora
            i dag. Det är vanligare att kvinnliga pensionärer lever i relativ
            fattigdom än att manliga pensionärer gör det. Hälften av alla
            kvinnor har garantipension till någon del då de har låg eller
            ingen inkomstpension. Andelen kvinnliga fattigpensionärer ökar
            också med åldern eftersom många kvinnor lever längre än sin manliga
            partner och får sämre ekonomi som ensamstående. Bland personer
            mellan 80 och 84 år är nästan hälften av kvinnorna änkor, medan
            knappt var femte man är änkling. SCB:s statistik visar att bland
            männen som är 90 år och äldre är nästan häften fortfarande gifta
            medan endast 7 procent av kvinnorna är gifta.
          </p>
          <p xml:id="i-X2RTNi92YXHp8ts91VWGwd">
            En av de viktigaste orsakerna till skillnaderna mellan mäns och
            kvinnors pensioner är att kvinnor tar ett större ansvar för barn
            och hem. Det leder till högre sjukfrånvaro, längre föräldraledighet,
            sämre karriärmöjligheter och större andel deltidsarbete för kvinnor
            – faktorer som alla leder till att kvinnor får lägre pension än
            män. Löne­skillnaderna i sig är också en orsak. Utvecklingen är
            positiv men det går väldigt långsamt och med nuvarande takt skulle
            det ta flera decennier innan lönerna är helt jämställda. Det innebär
            i sin tur att det skulle dröja ytterligare 30–40 år innan pensionerna
            blir jämställda. Inkomstskillnaderna är dessutom större än vad
            löne­statistiken visar eftersom kvinnor jobbar deltid i större
            utsträckning. Enligt siffror från SCB har kvinnor i genomsnitt
            69 procent av mäns pension och skillnaden ökar med åldern.
          </p>
          <p xml:id="i-F2z9YAk1DEixeHoZ5FXtix">
            Inkomstbortfallet är i princip omöjligt att ta igen för den som
            inte vistats i Sverige tillräckligt länge för att kvalificera
            sig för full pension, oavsett om den personen har arbetat under
            hela den tiden. Det är också omöjligt för deltidsarbetande och
            långtids­sjukskrivna att komma ikapp. I båda kategorierna är dessutom
            kvinnor överrepresen­terade. För att få en inkomstpension som
            inte behöver kompletteras med garantipension krävs det 36 år för
            män med genomsnittlig inkomst och för kvinnor 48 år. När den genomsnittliga
            tiden i arbetslivet är 41 år oavsett kön är det tydligt att den
            ekvationen inte går ihop för kvinnor (Ålderdom utan fattigdom,
            PRO 2015).
          </p>
          <p xml:id="i-HAtJCeKqfUdBweU6Ys7Wbq">
            Det nuvarande pensionssystemet saknar också demokratisk legitimitet.
            Ett av problemen med pensionsöverenskommelsen är att reformerna
            aldrig prövades i något allmänt val. Överenskommelsen är en konstruktion
            som saknar väljarförankring och lösningen med en pensionsgrupp
            som står över partipolitiken hindrar nödvändiga reformer. I dag
            är det också uppenbart att konsekvenserna inte är acceptabla.
            Den befintliga uppgörelsen om pensionssystemet bygger på en blocköverskridande
            överens­kommelse och Pensionsgruppen består av Socialdemokraterna,
            Miljöpartiet (har inte rösträtt i gruppen och inkluderades när
            de tillträdde som regeringsparti) och de borger­liga partierna.
            Den nuvarande ordningen är problematisk eftersom ingen utomstående
            har någon insyn i eller möjlighet att påverka Pensionsgruppens
            arbete. Pensionsfrågorna är undantagna från de normala demokratiska
            beslutsvägarna och därför bör den nuvarande Pensionsgruppen upplösas
            och riksdagen bör återfå sin makt och sitt inflytande över pensionsfrågan.
          </p>
          <p xml:id="i-KWjKbEGWszgmmzpKtVwXFK">
            Regeringen bör tillsätta en parlamentarisk utredning med uppdrag
            att skapa ett mer förutsägbart, jämlikt och jämställt pensionssystem.
            Detta bör riksdagen ställa sig bakom och ge regeringen till känna.
          </p>
          <head xml:id="i-XEcHdEca1asBU8ttMZbL2R" type="h1">
            4 Ändringar i dagens system
          </head>
          <p xml:id="i-P8L16EZP6ZYSZVo3LCnpst">
            Även om Vänsterpartiet ser behovet av ett i grunden annorlunda
            pensionssystem finns det några delar av dagens system som kan
            och bör reformeras mer skyndsamt. De beskrivs nedan.
          </p>
          <p xml:id="i-M3VomqhaHgtN7ANtfAMcLg">
            De partier som försvarar dagens pensionssystem menar att det
            är faktorer utanför systemet som gör att människor får låg pension.
            De hänvisar till problem skapade av deltidsarbete, sjukskrivningar,
            för tidig pension och en ojämställd fördelning av ansvaret för
            barnen. Även om de har rätt i att dessa faktorer har stor påverkan
            på pensionen blir argumentationen inte så trovärdig, när det är
            samma partier som inte vill se heltid som norm, eller satsa på
            ett hållbart arbetsliv, som har försämrat sjukförsäk­ringen och
            konsekvent vägrar individualisera föräldraförsäkringen. Vänsterpartiet
            har förslag på alla dessa områden som syftar till att skapa ett
            hållbarare och jämlikare arbetsliv, en sjukförsäkring värd namnet
            och jämställt ansvar för familjelivet. Till dess att de reformerna
            är genomförda krävs justeringar i det nuvarande pensionssystemet
            för att kompensera för dagens orättvisor.
          </p>
          <head xml:id="i-2yH4XtYaYhBfTUU76YrFqW" type="h2">
            4.1 Coronapandemins påverkan på pensionerna
          </head>
          <p xml:id="i-4gDBryoBUhWSNnFegSUfCe">
            Coronapandemins utbrott har haft mycket stor påverkan på den
            svenska och den globala ekonomin samt lett till dramatiska ökningar
            av arbetslösheten. Den väntas också påverka löneutvecklingen.
            Samtliga dessa delar påverkar i sin tur pensionerna. Enligt Pensionsmyndighetens
            prognos i maj väntades pensionerna 2021 minska med 1,5 procent
            i genomsnitt. I prognosen från juli väntas de nu stiga med 0,8
            procent 2021 för att sedan minska med 2,7 procent 2022 och återigen
            öka med 2,1 procent 2023. Premiepensionen väntas minska redan
            2021, men eftersom den utgör en relativt liten del av den samlade
            pensionen får det inte så stor effekt för den enskilde.
          </p>
          <p xml:id="i-MgZHP5CXNQr1p3DyKqvPKR">
            Pensionernas utveckling är under rådande omständigheter svår
            att förutse, vilket Pensionsmyndighetens prognoser visar. Osäkerheten
            i prognoserna visar också på problemen med att börskurser, arbetslöshetsnivåer
            och löneutveckling har så stor påverkan på pensionsnivåerna. Att
            faktorer helt bortom den enskildes kontroll ska ha så stor inverkan
            på dennes inkomst är svårt att motivera. De svårförutsebara svängningarna
            skapar också mycket oro. Vänsterpartiet menar att vi bör ha ett
            pensionssystem som inte gör pensionsnivåerna beroende av börskurser,
            arbetslöshet, lönenivåer och andra faktorer som den enskilde inte
            kan styra över.
          </p>
          <head xml:id="i-Go46Ur6z7vWfizRM97rs4J" type="h2">
            4.2 Inkomstpensionstillägget
          </head>
          <p xml:id="i-DtnQGsfhmBvuFiJ6HpqdhG">
            Pensionsgruppen har presenterat ett förslag för att förstärka
            pensionsinkomsten för dem som arbetat ett helt arbetsliv med låg
            lön. Förslaget beskrivs i promemorian Ds 2020:7 Inkomstpensionstillägg
            och innebär att en ny pensionsförmån kallad inkomstpensions­tillägg
            ska införas i socialförsäkringsbalken. Inkomstpensionstillägget
            föreslås därmed bli ett tillägg till den inkomstgrundade allmänna
            ålderspensionen, alltså inkomstpension, premiepension och tilläggspension.
            Tillägget får betalas ut till dem som har arbetat ett helt arbetsliv
            med låg lön och syftar till att höja pensionerna för denna grupp.
            De med inkomstgrundad allmän ålderspension mellan 9 000 och 17
            000 kronor per månad ska få ta del av tillägget, som beroende
            på pensionsnivå varierar mellan 25 och 600 kronor per månad, enligt
            förslaget.
          </p>
          <p xml:id="i-9rK95MQepoJNXCf1pQ18pH">
            Förslaget har fått omfattande kritik för att det går emot pensionssystemets
            principer och för att det får flera märkliga och olyckliga konsekvenser.
            Bland annat menar en rad pensionsexperter att förslaget leder
            till både ökat och minskat respektavstånd, att det premierar deltidsarbete
            framför heltidsarbete och riskerar att minska äldres arbets­kraftsdeltagande.
            De menar vidare att förslaget kan ge olika tillägg till personer
            som har samma faktiska pension och att det ytterligare komplicerar
            ett redan komplext system.
          </p>
          <p xml:id="i-Wd9prehYZpsSydKovd6H1o">
            Inkomstpensionstillägget har sin bakgrund i ett vallöfte från
            Socialdemokraterna och har tillkommit som en följd av att vårt
            pensionssystem inte ger tillräckliga pensioner för alltför många
            människor. Det är bra att Socialdemokraterna och Pensionsgruppen
            har insett detta. Samtidigt borde de kunna lösa det på ett bättre
            sätt, genom öppna förhand­lingar och öppen politisk debatt, i
            stället för i den stängda Pensionsgruppen.
          </p>
          <p xml:id="i-LGGCoaQuZEvBXiUHZXAU5a">
            Inkomstpensionstillägget innebär ökade pensioner för många människor
            som verkligen behöver det. Vänsterpartiet ser heller inget egenvärde
            i att försvara nuvarande pensionssystem och dess principer, som
            ger så dåligt utfall och redan i dag får olyckliga effekter. Ett
            system som vi dessutom inte står bakom. Därför kommer vi att rösta
            för införandet av inkomstpensionstillägget.
          </p>
          <head xml:id="i-EbKumVRYyDEMvhB3NHhX8f" type="h2">
            4.3 Höj pensionsinbetalningarna i stället för pensionsåldern
          </head>
          <p xml:id="i-6tdZ8HNFqGbqE64y3R1UcL">
            Den 1 januari 2020 trädde en ny lagstiftning innehållande höjda
            pensionsåldrar i kraft. Förändringarna bygger på en överenskommelse
            inom den s.k. pensionsgruppen.
          </p>
          <p xml:id="i-DZGsUBC1KiVFFRY8voGQPe">
            Vänsterpartiet röstade som ensamt riksdagsparti emot förslaget
            om att höja pensionsåldern. Förslaget måste ses i ljuset av att
            många redan i dag inte klarar att arbeta till dagens pensionsålder.
            Tidigare kunde man gå i pension vid 61 års ålder. Med det nya
            förslaget höjs den åldern successivt till 64 år och knyts till
            den förväntade medellivslängden. Redan när lagen trädde i kraft
            låg Sverige i toppen avseende faktisk pensionsålder och antal
            år i arbetskraften jämfört med övriga EU-länder. Samtidigt visar
            en rapport från EU-kommissionen att vi är på väg att få de näst
            lägsta pensionerna i unionen.
          </p>
          <p xml:id="i-8Y7YVkVvG4RNUDcPuBCvui">
            Inom fackförbundet Kommunal orkar medlemmarna i dag jobba i snitt
            fram till 63 år, och den faktiska pensionsåldern i flera LO-yrken
            ligger på 61–62 år. Med lägsta ålder för pension vid 64 riskerar
            många arbetare att drabbas hårt. För att fler ska orka jobba längre
            måste man förbättra arbetsmiljön och arbetsvillkoren. Det är anmärknings­värt
            att regeringen inte har valt att börja med att göra ändamålsenliga
            satsningar i arbetslivet i stället. Förslaget om höjd pensionsålder
            motiveras med att vi lever längre och klarar av att arbeta längre.
            Det är en delvis missvisande bild. Medellivslängden skiljer sig
            kraftigt mellan olika grupper i samhället och klyftorna i arbetslivet
            ökar. Bland korttidsutbildade kvinnor förväntas medellivslängden
            t.o.m. förkortas och bland korttidsutbildade män förväntas den
            stå stilla. Och för dem som klarar av att arbeta några år extra
            blir effekterna ändå små. Enligt Kommunals beräkningar ger varje
            enskilt år efter 66 års ålder mellan 139 och 203 kronor mer i
            månaden i disponibel inkomst.
          </p>
          <p xml:id="i-PJGJSYrDpgXVzAacNDvux2">
            Förutom skillnaderna avseende förväntad medellivslängd skiljer
            sig även antalet levnadsår med aktivitetsnedsättning mellan olika
            grupper. Personer med kort utbildning har fler förväntade år med
            aktivitetsnedsättning än personer med hög utbildning, enligt siffror
            från SCB. Det innebär att de som klarat av ett långt arbetsliv
            i ett krävande arbetaryrke, utöver en mycket låg pension, också
            kan vänta sig försämrad hälsa.
          </p>
          <p xml:id="i-EwQBc92ZB5zui2t9sv4S6a">
            Vänsterpartiet anser att ändringen av pensionsåldern bör dras
            tillbaka. Vår kritik mot de höjda pensionsåldrarna utvecklas i
            motionen med anledning av proposition 2018/19:133 En riktålder
            för höjda pensioner och följsamhet till ett längre liv (2018/19:3124).
            Regeringen bör återkomma med förslag om att dra tillbaka höjningen
            av pensionsåldern. Detta bör riksdagen ställa sig bakom och ge
            regeringen till känna.
          </p>
          <p xml:id="i-UuNnybqs9qUnKTjBNHKYAu">
            Pensionssystemet är underfinansierat. Det är huvudorsaken till
            att det ger så låga pensioner. Det har en betydligt större påverkan
            än pensionsåldern. Vänsterpartiet vill att inbetalningarna till
            pensionssystemet höjs. Det måste gå att leva på sin pension efter
            ett helt arbetsliv. Vänsterpartiet vill att pensionssystemet ska
            ge trygghet. Så ser inte dagens verklighet ut för alltför många
            pensionärer. Av Kommunals medlemmar har sju av tio så låg inkomstpension
            att de får garantipension, trots att de har arbetat hela livet.
            Detta borde regeringen göra något åt i stället för att höja pensionsåldern.
            En höjning av pensionsinbetalningarna bör göras retroaktivt så
            att pensionsrätterna för dagens pensionärer räknas upp på samma
            sätt som för dem som är förvärvsaktiva i dag. Inför en höjning
            av pensionsinbetalningarna behöver de fördelningspolitiska konsekvenserna
            utredas så att de med lägst pensioner inte missgynnas oproportionerligt
            då höjd inkomstpension leder till lägre utbetalning av garantipension
            och bostadstillägg.
          </p>
          <p xml:id="i-UZcMmVD7qmRm4v4YNUBF8e">
            Regeringen bör återkomma med förslag på höjda inbetalningar till
            pensionssystemet enligt beskrivningen ovan. Detta bör riksdagen
            ställa sig bakom och ge regeringen till känna.
          </p>
          <head xml:id="i-QrTTKqyLqdXyCxFZQcqomw" type="h2">
            4.4 Möjliggör lägre pensionsålder
          </head>
          <p xml:id="i-SYCCeNDtkQX4Uj67grFLUN">
            Även om medellivslängden i Sverige ökar generellt skiljer sig
            den förväntade medellivslängden avsevärt mellan olika grupper.
            Pensionssystemet kan inte utvecklas endast med hänsyn till vissa
            gruppers förutsättningar; det måste finnas undantag och individuella
            anpassningar.
          </p>
          <p xml:id="i-EVSzSjFWRwh3q7kwgkbGBc">
            Att den som klarar av att gå i pension senare i livet får högre
            pension beror delvis på två regler. Den ena är den arvsvinst som
            går till den egna åldersgruppen och beräknas utifrån hur stor
            åldersgruppen är. Med ålder ökar dödligheten, vilket medför att
            högre pensionsålder ger större arvsvinster. Den andra regeln är
            systemet med delningstal som beräknas utifrån hur många år pensionen
            ska räcka i snitt. Det blir högre delningstal om man går i pension
            vid 63 än vid 68 års ålder. Ingen av dessa regler har att göra
            med antalet år i arbetslivet. En person som börjat arbeta tidigare
            och därmed kan ha goda skäl att avsluta sitt arbetsliv tidigare,
            kanske i ett krävande och påfrestande yrke, får därmed lägre pension
            än den som utbildat sig länge och trätt in på arbetsmarknaden
            senare. Den som börjar arbeta tidigt missgynnas också ofta genom
            tjänstepensionsavtal som inte ger några avsättningar förrän en
            viss ålder, ofta 25 år. Vänsterpartiet anser att regelverket kring
            arvsvinster och delningstal bör ses över i syfte att minska de
            negativa konsekvenserna för dem som börjat arbeta tidigt och därför
            går i pension tidigare. Regeringen bör se över regelverket kring
            arvsvinster och delningstal utifrån ambitionen att antalet år
            i arbetslivet ska spela större roll än ålder vid pension. Detta
            bör riksdagen ställa sig bakom och ge regeringen till känna.
          </p>
          <p xml:id="i-XpjohazWetNtSLTJ8DKtdt">
            Till följd av att det som tidigare hette förtidspension blev
            en del av sjukförsäkringen år 2003 och bytte namn till sjuk- och
            aktivitetsersättning, och försämrades avsevärt 2008, är möjligheterna
            att avsluta arbetslivet i förtid på grund av ohälsa kraftigt begränsade,
            i alla fall för den som också vill ha en inkomst att leva på.
            Regelverket för sjuk- och aktivitetsersättning är så stramt att
            ytterst få beviljas ersättningen. Vänster­partiet har återkommande
            kritiserat detta faktum. Vår kritik beskrivs utförligt i motionen
            En ny sjukförsäkring (2020/21:1306).
          </p>
          <p xml:id="i-KSYZG12kTHXezrtji2f38w">
            Insikten om dessa brister har nu även nått regeringen och ansvarigt
            statsråd, Ardalan Shekarabi, uppges söka inspiration i Danmark.
            De danska socialdemokraterna har presenterat ett förslag de kallar
            för ”Arnepension” och som ger rätt till tidigare pension baserat
            på antalet arbetade år vid 61 års ålder och framför allt riktar
            sig till danskar som börjat arbeta inom fysiskt krävande arbeten
            tidigt. Den som arbetat i 44 år har rätt att gå i pension tre
            år tidigare, den som arbetat i 43 år har rätt att gå två år tidigare
            osv. Sedan tidigare finns i Danmark även andra möjligheter att
            avsluta arbetslivet i förtid. Bland dem finns seniorpensionen
            som riktar sig till dem vars arbetsförmåga är nedsatt till 15
            timmar i veckan och efterløn som ges tidigast fem år före den
            vanliga pensionsåldern och bl.a. kräver medlemskap i en a‑kassa
            och att man har betalat in till efterlønen i minst 30 år.
          </p>
          <p xml:id="i-QJ4PFLzpPww2iLNCBhnR1V">
            Att alltför många människor inte klarar av att arbeta till pensionsålder
            eller riskerar ett liv som pensionär präglat av ohälsa och begränsade
            livsvillkor som tack för att ha slitit ett helt arbetsliv med
            att vårda våra barn och äldre eller bygga våra skolor och bostäder
            pekar på brister i pensionssystemet men också i hur vårt samhälle
            är konstru­erat. Det är bra att regeringen uppmärksammar frågan.
            Undantagsregler behövs uppen­barligen i dessa fall, men så även
            ett nytt pensionssystem. Insatserna, och systemen för att förhindra
            att det går så långt, får inte glömmas bort. Vänsterpartiet har
            bl.a. föreslagit att en åldersfaktor i sjukförsäkringen införs
            (se vidare avsnitt 2.9 i motionen).
          </p>
          <p xml:id="i-CMeirLPhKfWbSsVEgYXHC6">
            En risk med de förslag som diskuteras är att endast de som redan
            blivit svårt sjuka eller skadade får rätt att gå i pension tidigare.
            En annan risk är att undantag avseende pensionsålder kopplat till
            antal år i arbetslivet resulterar i väldigt låga pensioner. Regeringen
            bör återkomma med förslag som möjliggör lägre pensionsålder med
            tillräckliga pensionsnivåer för den som arbetat ett långt arbetsliv.
            Detta bör riksdagen ställa sig bakom och ge regeringen till känna.
          </p>
          <head xml:id="i-Sap233ia8wN6rbhkaonP2D" type="h2">
            4.5 Beräkna pensionsavgift på bakomliggande inkomst
          </head>
          <p xml:id="i-Qh3uz2NbRjuverSiZBvp79">
            I dag betalas, via statsbudgeten, ålderspensionsavgift på 10,21
            procent av utbetald inkomstgrundad socialförsäkringsersättning
            såsom sjukpenning, föräldrapenning och arbetslöshetsersättning.
            Det innebär att exempelvis föräldraledighet och sjukskrivning
            leder till lägre pension, utöver en lägre inkomst under den period
            föräldraledigheten eller sjukskrivningen varar.
          </p>
          <p xml:id="i-T3YqUB8RNiZ8GTTjAaVPcm">
            Vänsterpartiet vill ändra denna ordning. Vi menar att pensionsavgiften
            vid föräldra­ledighet, vård av barn, sjukfrånvaro och arbetslöshet
            bör beräknas på bakomliggande inkomst och inte på utbetald ersättning.
          </p>
          <p xml:id="i-8h9FVSVDFNf2eGqVRAUCnX">
            Regeringen bör återkomma med förslag om att pensionsavgiften
            vid föräldra­ledighet, vård av barn, sjukfrånvaro och arbetslöshet
            bör beräknas på bakomliggande inkomst och inte på utbetald ersättning.
            Detta bör riksdagen ställa sig bakom och ge regeringen till känna.
          </p>
          <head xml:id="i-2Hua3rkW4h1xt4f4ssDhy2" type="h2">
            4.6 Hela ålderspensionsavgiften in i systemet
          </head>
          <p xml:id="i-F3HcfynMYMzXjwXmzy3hD4">
            Arbetsgivaren betalar ålderspensionsavgift på hela lönesumman
            i företaget. De lönedelar som ligger över 8,07 inkomstbasbelopp
            ger dock inte pensionsrätt till anställda, men betalas alltså
            in som ålderspensionsavgift. Denna del av ålderspensions­avgiften
            är därför att jämställa med den allmänna löneavgiften och kan
            därmed betraktas som skatt. Vänsterpartiet menar att dessa inbetalningar
            skulle kunna användas till att höja pensionerna, framför allt
            för dem med lägst pensioner. I samband med en framtida höjning
            av inbetalningarna till pensionssystemet bör regeringen även se
            över hur de inbetalda ålderspensionsavgifter som överstiger 8,07
            prisbasbelopp kan avsättas till pensionsutbetalningar i syfte
            att utjämna pensionsutbetalningarna.
          </p>
          <head xml:id="i-P4hYVWi6NUqYiWEbT4acKB" type="h2">
            4.7 Avveckla premiepensionssystemet
          </head>
          <p xml:id="i-4HBg8bcCWFyMyUsf6GpnC7">
            Premiepensionssystemet är ett misslyckande som har fått kritik
            från många håll, inte minst från LO. Det är ett mycket dyrt system
            och fondväljandet har inte blivit den framgång som vissa hoppades
            på. När det infördes hette det att valfriheten skulle vara begränsad,
            intresset av säkerhet skulle dominera och en garanterad minimiavkastning
            skulle införas. En sådan ordning skulle ge en riskutjämning. En
            garanterad avkastning skulle också ge en realistisk utgångspunkt
            för prognoser över hur stora dessa pensioner skulle kunna förväntas
            bli.
          </p>
          <p xml:id="i-HAatNUf4zdVG8P6bMk7kFz">
            Så har det dock inte blivit. Premiepensionssystemet har i stället
            blivit ett helt främmande inslag i det offentliga pensionssystemet
            där vi alla kan spekulera bort en del av vår pension. Valfriheten
            som så många talar om innebär att var och en av oss blir spekulant
            på börsen. Under våren 2016 uppdagades att två av fonderna i systemet
            – Falcon Funds och Allra – hade lurat sina kunder och själva gjort
            svindlande vinster på kundernas bekostnad. Skandalen gjorde att
            Pensionsmyndigheten stängde av de båda fonderna. Totalt fick 22
            000 sparare se sig lurade på miljardbelopp av Falcon Funds och
            fondbolaget Allra, samtidigt som bolagen betalat ut omotiverat
            höga arvoden till sina chefer.
          </p>
          <p xml:id="i-PnisJBxLnJGLaYTcEz2Zwi">
            Att myndigheterna inte haft överblick måste betecknas som skandalöst.
            Det är en sak att själv välja att förvalta sina pengar i riskabla
            fonder, en helt annan när alla mer eller mindre tvingas göra det.
            Vänsterpartiet menar att det är fel att det spekuleras med pensionspengar
            på detta sätt. Det är inte rimligt att finansiella institut varje
            år ges till­gång till miljarder som de kan ta ut vinster från
            genom höga avgifter. Avgiften till premiepensionssystemet bör
            därför i framtiden tillföras inkomstpensionssystemet. Detta bör
            riksdagen ställa sig bakom och ge regeringen till känna.
          </p>
          <head xml:id="i-4p4bWtkzUs5E4hJVrbB5kk" type="h2">
            4.8 Avskaffa ”bromsen”
          </head>
          <p xml:id="i-4VpJRhwcCvxR9LpN231DET">
            I pensionssystemet finns en automatisk balansering, ofta kallad
            ”bromsen”, som syftar till att säkerställa att pensionssystemets
            skulder inte blir större än systemets tillgångar. Det innebär
            att när det går dåligt på börsen får det effekt på inkomstpensionens
            storlek eftersom den bestäms av hur stort värdet är på tillgångarna
            i pensionssystemet. När pensionssystemet lanserades försäkrade
            man att bromsen bara skulle slå till i extremfall men faktum är
            att den redan har aktiverats tre gånger sedan 2010, med sänkta
            pensioner som följd.
          </p>
          <p xml:id="i-C76vfBgaGp3t4qKKAucCPi">
            Bromsen hade antagligen inte behövt utlösas om avgiften till
            premiepensions­systemet hade tillförts ålderspensionssystemet
            från början. Pensionsgruppen har förvisso justerat bromsen i pensionssystemet
            något och de har förklarat att de därmed skapat ett ”robustare
            pensionssystem”. Att systemet är robust är dock en klen tröst
            för de många människor som inte kan leva på sin pension. Även
            i framtiden får de räkna med att pensionerna sänks under dåliga
            år.
          </p>
          <p xml:id="i-RvNxmcGKgHWoem2EaUCnTb">
            Vänsterpartiet vill avskaffa den automatiska bromsen och därmed
            förhindra att pensionerna kan sänkas utan ett aktivt politiskt
            beslut. Pensionsutbetalningarna bör styras av politiska beslut,
            inte av anonyma system. Det handlar om demokratisk kontroll och
            möjlighet till ansvarsutkrävande. Varje gång bromsen är på väg
            att slå till bör frågan lyftas för beslut i riksdagen.
          </p>
          <p xml:id="i-YEhvNWnUzPsWdLXkrLD1jc">
            Regeringen bör utreda hur den automatiska bromsen kan ersättas
            med ett system där beslut om sänkta pensioner endast kan tas av
            riksdagen. Detta bör riksdagen ställa sig bakom och ge regeringen
            till känna.
          </p>
          <head xml:id="i-WCXRjrBaYUwFoYpjYSvU3C" type="h2">
            4.9 Inför en särskild åldersfaktor i sjukförsäkringen
          </head>
          <p xml:id="i-W4Mr5uTghXigVJpfSneGf6">
            I dagens system tvingas de som inte klarar av att arbeta de sista
            åren före pensionen leva på en väldigt låg pension. Det drabbar
            framför allt arbetare med slitsamma yrken. För att komma åt detta
            problem vill Vänsterpartiet införa en möjlighet att avsluta arbetslivet
            tidigare, utan att pensionen påverkas negativt. Vi menar att det
            bör införas en särskild åldersfaktor i sjukersättningssystemet,
            som skulle innebära att många slipper ta ut inkomstpensionen i
            förtid och att kravet på omställning förändras vid 61 års ålder.
            Den försäkrade kommer då endast att prövas mot arbete inom ramen
            för det yrke denne har, inte mot hela arbetsmarknaden som i dag.
            Vi vill också att den som inte kan jobba fram till pension ska
            ha möjlighet att få sjukersättning upp till 67 års ålder.
          </p>
          <p xml:id="i-5X2Kavd3QSuaDV3mTpTRiE">
            Om samtliga av de ca 1 400 personer som tog ut 100 procent av
            sin allmänna pension före 65 års ålder p.g.a. att de inte längre
            fick sjukpenning eller sjukersättning under 2017 skulle erhålla
            sjukpenning eller sjukersättning skulle kostnaden för förslaget
            första året uppgå till cirka 300 miljoner kronor. Beroende på
            hur tidigt personerna går i pension kommer det efter ett antal
            år vara flera kohorter som parallellt uppbär sjukpenning i stället
            för ålderspension, varför kostnaderna kommer att vara högre. Kostnaden
            för att höja åldersgränsen för sjukersättning till 67 år uppgår
            till ca 2,3 miljarder kronor per år, utifrån antagandet att de
            ca 20 000 personer som lämnar sjukersättningen årligen skulle
            fortsätta att uppbära sjukersättning. År två tillkommer ytterligare
            en åldersgrupp, varför utbetalningarna nästintill dubbleras per
            år det följande året. Dock minskar regelbundet antalet personer
            som uppbär sjukersättning och fyller 65 år, varför kostnaderna
            förväntas minska från år till år därefter.
          </p>
          <p xml:id="i-X9JdLofAHxczGQwMgxzVE7">
            Utredningen En trygg sjukförsäkring med människan i centrum lägger
            fram ett liknande förslag men har satt åldersgränsen till 62 år
            för när arbetsförmågan ska prövas mot nuvarande arbete. Det ska
            gälla t.o.m. den månad den försäkrade tidigast får ta ut garantipension,
            vilket i dag är vid 65 års ålder men justeras genom bestämmelsen
            om riktålder som införts i pensionssystemet. Skillnaden mellan
            förslagen är i grunden vilka pensionsåldrar man anser bör gälla.
            Vänsterpartiet anser att regeringen bör gå vidare med förslag
            för att lösa den ovan beskrivna problematiken. Regeringen bör
            återkomma med ett förslag på åldersfaktor i sjukförsäkringen enligt
            beskrivningen ovan. Detta bör riksdagen ställa sig bakom och ge
            regeringen till känna.
          </p>
          <head xml:id="i-6aNegG1fPkVEPXwBmLQVdD" type="h1">
            5 Förbättrad ekonomi för de fattigaste pensionärerna
          </head>
          <p xml:id="i-8GecZmUDKtwP2QnuKWKXLd">
            Enligt EU:s statistikbyrå Eurostat riskerar 335 000 svenska pensionärer
            att leva under EU:s fattigdomsgräns. Varannan kvinna som jobbat
            hela sitt yrkesliv får så låg pension att hon tvingas ansöka om
            statligt grundskydd, det som kallas garantipension. Bakom siffrorna
            döljer sig människor som har jobbat och slitit hela sitt liv och
            som trott på sin rätt till en pension som går att leva på.
          </p>
          <p xml:id="i-BqqGTUF9gfA9h4REVhuyK9">
            Hur stor garantipensionen blir bestäms av faktorer som civilstånd,
            hur länge en person bott i Sverige samt eventuella andra pensionsinkomster.
            Som mest kan garanti­pensionen bli 8 597 kronor för ensamstående
            och 7 690 kronor i månaden för gifta. Garantipensionen ligger
            därmed under EU:s fattigdomsgräns. Vänsterpartiet har mot den
            bakgrunden lyft frågan om att höja garantipensionen med regeringen
            i de budget­förhandlingar där vi medverkat, men tyvärr inte fått
            gehör. Detta trots att en höjning är viktig ur ett jämställdhetsperspektiv
            då den främst skulle gynna kvinnor. För att få full garantipension
            måste man ha bott 40 år i Sverige, vilket innebär att den som
            kommer till Sverige sent i livet saknar möjlighet att få full
            garantipension. Dessa individer hänvisas i stället till äldreförsörjningsstödet
            som är lägre och inkomstprövat.
          </p>
          <head xml:id="i-LNf1UrqLhsyixb1czmMtMK" type="h2">
            5.1 Garantipensionen bör ge trygghet
          </head>
          <p xml:id="i-VeNmV9XhU51m1JgiVoAH4N">
            Vänsterpartiet har under lång tid drivit på för en höjd garantipension.
            Vi välkomnar därför den höjning som genomfördes genom proposition
            2018/19:134 Förbättrat grundskydd för pensionärer, även om vi
            hade önskat en betydligt större satsning.
          </p>
          <p xml:id="i-NujiZ55CFVS3strjhDWULP">
            De ekonomiska klyftorna i Sverige växer till följd av en politik
            som gynnar vissa mer än andra. Pensionssystemet är en del av den
            politiken. Garantipensionen är i dag konstruerad på så sätt att
            de som lever på garantipension halkat efter den övriga befolkningen,
            eftersom garantipensionen är prisindexerad i stället för inkomstindexerad.
            Sedan garantipensionen infördes 2003 har pensionärer med garantipension
            i genomsnitt haft en real inkomstökning på 15,7 procent i jämförelse
            med 44,6 procent för förvärvs­arbetare. Vänsterpartiet menar att
            garantipensionen bör inkomstindexeras så att de som lever på garantipension
            inte halkar efter den övriga befolkningen ytterligare.
          </p>
          <p xml:id="i-CzuajVXWLRFDhJUUsYt8mp">
            Regeringen ska återkomma med förslag om inkomstindexering av
            garantipensionen. Detta bör riksdagen ställa sig bakom och ge
            regeringen till känna.
          </p>
          <p xml:id="i-5GRX2ihSt7P2Pa7aad4CQT">
            För att åtgärda den stora klyfta som växt fram sedan 2003, mellan
            de som lever på garantipension och den övriga befolkningen, krävs
            en rejäl höjning av garantipen­sionerna. Vänsterpartiet menar
            att garantipensionärer inte ska behöva riskera fattigdom och att
            inkomstutvecklingen för gruppen på sikt behöver hålla jämna steg
            med den allmänna löneutvecklingen. Vi föreslår en höjning av garantipensionen
            med drygt 800 kronor per månad (0,207 prisbasbelopp) som ett första
            steg, i stället för regeringens föreslagna höjning. Garantipensionen
            ska höjas med 0,207 prisbasbelopp. Detta bör riksdagen besluta.
          </p>
          <head xml:id="i-PsZu2WKkXknjyLLp8XrPGC" type="h2">
            5.2 Alla ska ha råd att bo
          </head>
          <p xml:id="i-2rT7YF4vGfeTTE3xSn5Nha">
            För att pensionärer och andra med låga inkomster ska ha möjlighet
            att bo bra behövs en bostadspolitik med fokus på att bygga bra
            bostäder som människor har råd att bo i. För att underlätta för
            äldre på bostadsmarknaden, och för att bidra till en ökad rörlighet,
            införde Vänsterpartiet och regeringen under den förra mandatperioden
            ett nytt investe­ringsstöd på 400 miljoner kronor för bostäder
            till äldre. Vänsterpartiet anser att stödet successivt bör byggas
            ut.
          </p>
          <p xml:id="i-AbydAF8X86USvDSnZ7WpgQ">
            Pensionärer med låg pension kan få bostadstillägg. Bostadstillägget
            är skattefritt och kan fås av den som är över 65 år och tar ut
            hela sin pension. Det särskilda bostads­tillägget betalas ut automatiskt
            för den som ansöker om och beviljas bostadstillägg om bostadskostnaden
            är så hög att personen inte når upp till skälig levnadsnivå.
          </p>
          <p xml:id="i-XdpkKG9YRGbjvCQw17gYPH">
            För det särskilda bostadstillägget räknas som skälig bostadskostnad
            upp till 6 200 kronor i månaden. Detta för att höja nivån hos
            dem med de lägsta pensionerna och höga bostadskostnader. Om en
            person ändå hamnar under gränsen för skälig levnadsnivå kan denne
            ansöka om äldreförsörjningsstöd.
          </p>
          <p xml:id="i-5FQaxmsPzZxHTpn282g2Bo">
            Regeringen har genom proposition 2018/19:134 Förbättrat grundskydd
            för pensionärer höjt bostadskostnadstaket i bostadstillägget från
            dagens 5 600 kronor per månad för ensamstående och 2 780 kronor
            i månaden för gifta till 7 000 kronor per månad respektive 3 500
            kronor i månaden. Höjningen motiverades med att systemet kräver
            en viss följsamhet med boendekostnaderna i samhället. Vänsterpartiet
            välkomnar höjningen, men menar att den är för liten. Regeringens
            förslag är beräknat utifrån bostäder byggda mellan 1981 och 2000.
            Sedan dess har byggnadskostnader och hyror ökat ytterligare. Vänsterpartiet
            menar vidare att pensionärer bör kunna efterfråga bostäder av
            god kvalitet som är tillgänglighetsanpassade. Flera remissinstanser
            menar att taket borde höjas ytterligare. Vänsterpartiet delar
            den bedömningen.
          </p>
        </div>
        <div type="motSignatures">
          <list>
            <item xml:id="i-3HCRT9zRKQVGEbSEKFHckw">
              Nooshi Dadgostar (V)
            </item>
            <item xml:id="i-Ln2TJ6eRY6WMUGifCdSZoc">
              Ida Gabrielsson (V)
            </item>
            <item xml:id="i-JDAjtDAJMC99mU44ZbhG8J">
              Momodou Malcolm Jallow (V)
            </item>
            <item xml:id="i-TUZ3JRKruvpUwBFSNNLVzd">
              Maj Karlsson (V)
            </item>
            <item xml:id="i-4fvCS1wU2psps481fkQ4XX">
              Daniel Riazat (V)
            </item>
            <item xml:id="i-Kg9WnkPp3jk1ns6opEixXi">
              Karin Rågsjö (V)
            </item>
            <item xml:id="i-VzLceWuN4XwTnAXckqYZWv">
              Ilona Szatmari Waldau (V)
            </item>
            <item xml:id="i-2g56dqh4mLixVtdLb2Phkt">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
