<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-JuU-00373">
  <teiHeader>
    <fileDesc>
      <titleStmt>
        <title>Ett tryggare Sverige</title>
        <author corresp="i-UPW2cbGnTUbMZaKTrot5Bh">av Morgan Johansson m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Ett tryggare Sverige</title>
          <idno type="rdwebb">H002Ju373</idno>
          <rs type="number">Ju373</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H002Ju373/text</ref>
          <ref type="dokument_url_html">http://data.riksdagen.se/dokument/H002Ju373</ref>
          <ref type="dokumentstatus_url_xml">http://data.riksdagen.se/dokumentstatus/H002Ju373</ref>
          <ref type="doc">http://data.riksdagen.se/fil/1BC788D0-880D-4D5C-8AD1-04265CEEDB99</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-UPW2cbGnTUbMZaKTrot5Bh</idno>
            <name>Morgan Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-KxTfuBAJiVYpyHQUVaUndu</idno>
            <name>Kerstin Haglö</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-XmKy9xZWRYrVWK3GgNvWyc</idno>
            <name>Christer Adelsbo</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-MRoARQLVygJYbBWvcAjNcB</idno>
            <name>Elin Lundgren</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-KHwyNd4PtTDS74vUs9zWKS</idno>
            <name>Anna Wallén</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-E9KFDaoCdaRkB3h6v7VM3c</idno>
            <name>Arhe Hamednaca</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8BHpqh3AbjzqTzM3CKEhqa</idno>
            <name>Mattias Jonsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-B3MhiXKoq3kKfZaDCvX4ZR" type="signed"/>
        <correspContext corresp="i-B3MhiXKoq3kKfZaDCvX4ZR">
          <note type="signatory" corresp="i-UPW2cbGnTUbMZaKTrot5Bh"/>
          <note type="signatory" corresp="i-KxTfuBAJiVYpyHQUVaUndu"/>
          <note type="signatory" corresp="i-XmKy9xZWRYrVWK3GgNvWyc"/>
          <note type="signatory" corresp="i-MRoARQLVygJYbBWvcAjNcB"/>
          <note type="signatory" corresp="i-KHwyNd4PtTDS74vUs9zWKS"/>
          <note type="signatory" corresp="i-E9KFDaoCdaRkB3h6v7VM3c"/>
          <note type="signatory" corresp="i-8BHpqh3AbjzqTzM3CKEhqa"/>
        </correspContext>
        <correspAction xml:id="i-RbaGPX6hPbnc7FXFAVz1vG" type="numbering">
          <date when="2012-10-08"/>
        </correspAction>
        <correspAction xml:id="i-Pie6DBpZA62xht1AAiuN31" type="submission">
          <date when="2012-10-05"/>
        </correspAction>
        <correspAction xml:id="i-K4LnmK6MN5XAXDcT4Fj6bc" type="transfer">
          <date when="2012-10-05"/>
        </correspAction>
        <correspAction xml:id="i-VqotE2c4HCyYT58bqDrmvg" type="assigned"/>
        <correspContext corresp="i-VqotE2c4HCyYT58bqDrmvg">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Vmta7SDCKwUprTNQsK63B8" type="motHeader"/>
      <div xml:id="i-BxxHmgQSV67ZeeFjNicvoR" type="motBody">
        <div xml:id="i-3gXmEg5BfLxtb8RMxJRDnU" type="TOC">
          <head xml:id="i-5dW2meAUiipsbwn2AiGYb4">
            Innehållsförteckning
          </head>
          <list xml:id="i-NiUJ4oXbXM8C2PW58KPbLi">
            <item xml:id="i-6oSgECfoitKvSgor3nHWe6">
              Förslag till riksdagsbeslut 3
            </item>
            <item xml:id="i-9UH9acbdWD5m6zcmw7QZQa">
              1. Inledning 9
            </item>
            <item xml:id="i-XScMQQzc3bRG3ZZ7gZkwcM">
              2. Brottsförebyggande åtgärder 10
            </item>
            <item xml:id="i-ENrmKZGoGsFnJBPRscAoGB">
              2.1. Kontaktpolis 11
            </item>
            <item xml:id="i-U5s4XUqTqvfLShX9XLJ8S9">
              2.2. Samverkansavtal 11
            </item>
            <item xml:id="i-SE9BMGG4axSRrtd1Psi3Bh">
              2.3. Snabbare handläggning av ungdomsbrott 11
            </item>
            <item xml:id="i-Jd9bVcar35v3LxNCT3Ngax">
              2.4. Tidigare insatser 12
            </item>
            <item xml:id="i-MRL2pXEjJSYvX2hy6hj6Yi">
              2.5. Rätt till biträde 12
            </item>
            <item xml:id="i-QtqvPq4pBvtLMwWvMawjKr">
              2.6. Nationell samordnare 13
            </item>
            <item xml:id="i-D6bAyZENTSg3m2toppGuwX">
              2.7. Forskning och evidens i det brottsförebyggande arbetet 13
            </item>
            <item xml:id="i-4fWCZpZV22JJwo8pFTBaLi">
              2.8. Kameraövervakning 14
            </item>
            <item xml:id="i-GbrmSpduge1fUJPdArDmMR">
              3. En effektivare polis 14
            </item>
            <item xml:id="i-7HmEeWyswCqUWE86R31b9D">
              3.1. Ny polisorganisation behövs 15
            </item>
            <item xml:id="i-SyEmR2ZuEmDtfYSYj1hBPw">
              3.2. Ökad tillgänglighet 15
            </item>
            <item xml:id="i-GWaPLyseTo1DjGDuvP4x7f">
              3.3. Modern polisutbildning 15
            </item>
            <item xml:id="i-4bSjBsDyXsJAsX9u5swcc4">
              3.4. Vardagsbrottsligheten 16
            </item>
            <item xml:id="i-UrXyiPrizSXyQo9mzyyngc">
              3.5. Civilanställda inom polisen 17
            </item>
            <item xml:id="i-NaSfCkEPQV2NvcUVbpCwcp">
              3.6. Polisens handledning 17
            </item>
            <item xml:id="i-XLxpG4mAyFG91PhSmArCGZ">
              4. Bekämpa den grova organiserade brottsligheten 17
            </item>
            <item xml:id="i-6WrKakL46Mex3zmYTkHUaK">
              4.1. Inför ny organisation mot organiserad brottslighet 18
            </item>
            <item xml:id="i-8Pbb6cPQ2XKfyM34yqqpKr">
              4.2. Skärpta åtgärder mot illegala vapen 19
            </item>
            <item xml:id="i-Fij1YEFwoxbRBDrDmcHpTB">
              4.3. Stärkt säkerhet i rättsprocessen 20
            </item>
            <item xml:id="i-52Sg1xnfHa6ZrKtNXgKAHB">
              4.4. Utred straffreduktion för dem som hjälper till att utreda
              brott de är inblandade i 20
            </item>
            <item xml:id="i-Wxq51rud5ReMg8ki1YBHQe">
              4.5. Polisens infiltration 20
            </item>
            <item xml:id="i-PKrJhvP3VwEZrFntehhVrS">
              5. Bekämpa terrorism 21
            </item>
            <item xml:id="i-Ka9r75we7e2xrcN7GUezqM">
              6. Ekonomisk brottslighet 22
            </item>
            <item xml:id="i-UjaQtGnGdt9XdrsANQ1ruv">
              7. Korruption 23
            </item>
            <item xml:id="i-3irQ48ccEBxMzfcmsdb4ch">
              8. Bekämpa övergrepp mot kvinnor och barn 24
            </item>
            <item xml:id="i-JFrSbDuhWcFVx7riezFXyM">
              8.1. Inför ett nytt brott för våldtäkt 25
            </item>
            <item xml:id="i-94zADWXLdvyg1USiSsfccV">
              8.2. Tillsätt en granskningskommission för våldtäktsärenden 25
            </item>
            <item xml:id="i-SrMt397YUu6vVu5eaNbnYF">
              8.3. Människohandel 26
            </item>
            <item xml:id="i-B7kvjKVw6tjTS9GK4Xpwof">
              8.4. Kravet på dubbel straffbarhet vid sexköp ska bort 26
            </item>
            <item xml:id="i-SvDwqKyrwbPKCkC2Z9AWSQ">
              8.5. Preskriptionstiden för sexualbrott och andra grova brott
              mot barn 27
            </item>
            <item xml:id="i-3z7KETgXBXvDhDD92fV4km">
              8.6. Förbättra kontaktförbud i gemensam bostad 27
            </item>
            <item xml:id="i-KaDbkmYy8Pkng3PkNTnrbR">
              8.7. Bättre behandling i kriminalvården samt uppföljning vid
              frisläppandet 28
            </item>
            <item xml:id="i-3PYv2Q8UatvMLdwULxSfM8">
              8.8. Skärp kampen mot sexuell exploatering av barn och unga 28
            </item>
            <item xml:id="i-8ehTmYHtbQG6Kb1dMHkQoq">
              9. Brottsoffer 29
            </item>
            <item xml:id="i-S6jy4Y6NAWfaUyYZwFa4jq">
              9.1. Skyddad identitet 29
            </item>
            <item xml:id="i-69VGCiiY99DdcUvBrUeq5U">
              9.2. Målsägarbiträde redan vid anmälan 30
            </item>
            <item xml:id="i-Ry8kW9pGdczPopbK9EQ44Z">
              9.3. Fler barnahus 30
            </item>
            <item xml:id="i-R7SKCf6ThJMJGs2QZcNSbW">
              9.4. Särskild kompetens på akutsjukhusen 30
            </item>
            <item xml:id="i-2gsyKd7w3g9v3niZX4B8GK">
              9.5. Utveckla stödet till närstående 31
            </item>
            <item xml:id="i-L2BSH3T3YtESduC2a6U9D9">
              9.6. Stöd på nätet 31
            </item>
            <item xml:id="i-7tCUo8nzjRG4pTwYseMgYN">
              10. Stärkta domstolar 32
            </item>
            <item xml:id="i-VJHDHor2sbq7quTQqyU2tx">
              10.1. Nämndemannainstitutet 32
            </item>
            <item xml:id="i-JBAm42R6ZLUsYjb9bh2SMJ">
              10.2. Lägg inte ner ytterligare domstolar 33
            </item>
            <item xml:id="i-SQEf5t44sBWNHqCseSurrH">
              10.3. Effektivare domstolsförfarande 33
            </item>
            <item xml:id="i-YG9MRN5ARfacqCNEHg86GW">
              10.4. Se över rättshjälpslagen 34
            </item>
            <item xml:id="i-LayfYtAiKp9oojoyWf7cEJ">
              10.5. Tolkverksamheten vid domstol 34
            </item>
            <item xml:id="i-VKqBgGaGQJrdChwLrbHFom">
              11. En bättre kriminalvård 34
            </item>
            <item xml:id="i-MK62soeUgGoe1gJUQvr1ep">
              11.1. Kriminalvårdens utveckling 35
            </item>
            <item xml:id="i-Q7nAjzoi2CDjHtPEXztJN7">
              11.2. Tillsyn av Kriminalvården 35
            </item>
            <item xml:id="i-AgcmhJASBqiyzrNxZJMFWv">
              11.3. Häktesverksamheten 36
            </item>
            <item xml:id="i-fz4DmgM5ch2V5p2awsukR">
              11.4. Bättre utslussning 36
            </item>
            <item xml:id="i-UoTCBTo7WRgh1paFrjUZqf">
              12. Integritet 37
            </item>
            <item xml:id="i-AVhtQCWTH5BrSZLSYfofB9">
              13. Bekämpa alkohol och andra droger 38
            </item>
            <item xml:id="i-9sdg7SiJEB2ydNvcgRZ7Ze">
              13.1. Bekämpa drogrelaterad brottslighet 39
            </item>
            <item xml:id="i-CAp5VVJEU93EGA8WdkDQ86">
              13.2. Skärpta åtgärder mot alkohol i trafiken 39
            </item>
            <item xml:id="i-JLtcqZhzFLcM46y4brcH4q">
              13.3. Förverkande av fordon 40
            </item>
            <item xml:id="i-QnYr816yU13bEyJaHKKaDP">
              13.4. Skärpta åtgärder mot langning och ungdomars drickande 41
            </item>
            <item xml:id="i-93KQMCHhPhtDoKSWVyV9sM">
              13.5. Skärp insatserna mot dopning 41
            </item>
            <item xml:id="i-BfAK9wEfnd4TJnvoDiSzDY">
              14. Hedersvåld och hedersförtryck 42
            </item>
            <item xml:id="i-YRWJ8aoSadaTQHpX5an5t5">
              15. Bättre skydd för transpersoner 44
            </item>
            <item xml:id="i-9ChxXzhxhod5k2ikWRB533">
              16. Tuffare insatser mot idrottshuliganer 45
            </item>
            <item xml:id="i-AEW7SEr8x4oBfkcEoL8SMo">
              17. Polisnotor 45
            </item>
            <item xml:id="i-LtvnpXpf8vHYCGqUwmCTyv">
              18. Implementera Romstadgan 46
            </item>
            <item xml:id="i-FVTAyUez9xqRfWXjaeLasN">
              19. Inför tortyrbrott i svensk lagstiftning 46
            </item>
          </list>
        </div>
        <div xml:id="i-2CohpDZp3DcgFstyYtfxga" type="motProposal" subtype="förslag">
          <head xml:id="i-4RQPYwYKvWUnbXVDVzjGj9">
            Förslag till riksdagsbeslut
          </head>
          <list xml:id="i-BdT2Wt2ezugqa8g5TsDDez" style="ol">
            <item xml:id="i-P6R3SEHD9CaJTCu4ExseN">
              Riksdagen tillkännager för regeringen som sin mening vad som
              anförs i motionen om kontaktpoliser.
            </item>
            <item xml:id="i-7uXBRPLJeKQggPV82XGjk6">
              Riksdagen tillkännager för regeringen som sin mening vad som
              anförs i motionen om obligatoriska samverkansavtal.
            </item>
            <item xml:id="i-7kiceuwDZbzSzLVoYXe6vD">
              Riksdagen tillkännager för regeringen som sin mening vad som
              anförs i motionen om att regeringen måste se till att verka för
              att korta handläggningstiderna vid ungdomsmål.
            </item>
            <item xml:id="i-9khKM8xdTh417BgwHkAeUN">
              Riksdagen tillkännager för regeringen som sin mening vad som
              anförs i motionen om att regeringen bör säkerställa att varje
              kommun utvecklar metoder för att identifiera barn med problem
              tidigt så att insatser kan sättas in. 1
            </item>
            <item xml:id="i-VbEnAiGLx4qoJ1XwfA2MQx">
              Riksdagen tillkännager för regeringen som sin mening vad som
              anförs i motionen om hanteringen av försvarares närvaro vid förhör
              av unga.
            </item>
            <item xml:id="i-XT3ucLc6waGmZPLCMYMx4R">
              Riksdagen tillkännager för regeringen som sin mening vad som
              anförs i motionen om att inrätta en nationell samordnare i det
              brottsförebyggande arbetet.
            </item>
            <item xml:id="i-HieEcYPyXXWBpAr46HVMvD">
              Riksdagen tillkännager för regeringen som sin mening vad som
              anförs i motionen om att utveckla tydliga och mätbara mål för
              polisens arbete.
            </item>
            <item xml:id="i-SS33nHFAcKqNiFQ3pNVmFq">
              Riksdagen tillkännager för regeringen som sin mening vad som
              anförs i motionen om att förbättra förutsättningarna för att använda
              kameraövervakning.
            </item>
            <item xml:id="i-8PKYESLRWUaPJGy4d4rgL1">
              Riksdagen tillkännager för regeringen som sin mening vad som
              anförs i motionen om att slå ihop dagens polismyndigheter till
              en central myndighet.
            </item>
            <item xml:id="i-TyT1hhGqWrZEkuiFcw86QA">
              Riksdagen tillkännager för regeringen som sin mening vad som
              anförs i motionen om att säkerställa polisnärvaro i hela landet.
            </item>
            <item xml:id="i-S6uW56bWKwQvxpRyrPdUkx">
              Riksdagen tillkännager för regeringen som sin mening vad som
              anförs i motionen om att göra om polisutbildningen till en högskoleutbildning.
            </item>
            <item xml:id="i-B42v7AWVz7efDZpJpMAyQT">
              Riksdagen tillkännager för regeringen som sin mening vad som
              anförs i motionen om att öka uppklaringen av s.k. vardagsbrott.
            </item>
            <item xml:id="i-5UxKoJpDCBoFwPPnCdiRGg">
              Riksdagen tillkännager för regeringen som sin mening vad som
              anförs i motionen om en utredningsgaranti.
            </item>
            <item xml:id="i-KaDHu6kp3XQHkME1bZJTv2">
              Riksdagen tillkännager för regeringen som sin mening vad som
              anförs i motionen om civilanställda inom polisen.
            </item>
            <item xml:id="i-6yrSA2vjtha3Duf7kXJ72m">
              Riksdagen tillkännager för regeringen som sin mening vad som
              anförs i motionen om polisens handledning.
            </item>
            <item xml:id="i-NQGv3hwFjHdchbBdx1odt7">
              Riksdagen tillkännager för regeringen som sin mening vad som
              anförs i motionen om en nationell spjutspetsorganisation för ett
              effektivare arbete mot den organiserade brottsligheten.
            </item>
            <item xml:id="i-LJSi4hNyHqYFwoR2yA65jJ">
              Riksdagen tillkännager för regeringen som sin mening vad som
              anförs i motionen om att skärpa minimistraffet för grovt vapenbrott
              från sex månader till ett år.
            </item>
            <item xml:id="i-EFN8YLoXZPN3ScorQyvtue">
              Riksdagen tillkännager för regeringen som sin mening vad som
              anförs i motionen om att använda telefonavlyssning vid grovt vapenbrott
              och vissa narkotikabrott.
            </item>
            <item xml:id="i-XyMagm83gmCTEYLo9YWdJ3">
              Riksdagen tillkännager för regeringen som sin mening vad som
              anförs i motionen om att utreda krav på att registrera kontantkort
              till mobiltelefoner.
            </item>
            <item xml:id="i-EnPb5WMxGP1PMLxFPGkAR8">
              Riksdagen tillkännager för regeringen som sin mening vad som
              anförs i motionen om vapenamnesti.
            </item>
            <item xml:id="i-Ed86JcwBwwUm3F8fPNbutn">
              Riksdagen tillkännager för regeringen som sin mening vad som
              anförs i motionen om att ge tullen ökade befogenheter när det
              gäller kontroll av ID-kort samt kurirförsändelser från utlandet.
              2
            </item>
            <item xml:id="i-R76mhGff3vAfSXdkr67xej">
              Riksdagen tillkännager för regeringen som sin mening vad som
              anförs i motionen om vittnesskydd.
            </item>
            <item xml:id="i-PSFbhPRfvGCmRWuthq9Cwg">
              Riksdagen tillkännager för regeringen som sin mening vad som
              anförs i motionen om permanenta säkerhetskontroller vid domstolar.
            </item>
            <item xml:id="i-Ff97Rm4Wv15yEzY5Kq8HC7">
              Riksdagen tillkännager för regeringen som sin mening vad som
              anförs i motionen om att se över om olaga hot ska kriminaliseras
              på försöksstadiet.
            </item>
            <item xml:id="i-AdtLnJrYXMeW5ptdKU6KXH">
              Riksdagen tillkännager för regeringen som sin mening vad som
              anförs i motionen om straffreduktion för den som hjälper till
              att utreda brott de är inblandade i.
            </item>
            <item xml:id="i-Fx2MxSEbMbEUq3DPqdwey3">
              Riksdagen tillkännager för regeringen som sin mening vad som
              anförs i motionen om att lagstifta om särskilda spaningsmetoder
              så att polisen kan använda sig av infiltration under rättssäkra
              former.
            </item>
            <item xml:id="i-Kcz31b8bxqdjVKFh2UgbJh">
              Riksdagen tillkännager för regeringen som sin mening vad som
              anförs i motionen om att förstärka insatserna för att motverka
              rekryteringsmöjligheterna till extremistiska organisationer och
              stödja avhopparverksamhet. 3
            </item>
            <item xml:id="i-CwVVDeTE4mCSjT1LmxyEdc">
              Riksdagen tillkännager för regeringen som sin mening vad som
              anförs i motionen om att regeringen ska återkomma snarast med
              en lagstiftning om en effektivare penningtvättsbekämpning.
            </item>
            <item xml:id="i-U5zsKXxGS3RwYKZ5Dq7YfV">
              Riksdagen tillkännager för regeringen som sin mening vad som
              anförs i motionen om behovet av en handlingsplan mot grov organiserad
              brottslighet och ekonomisk brottslighet.
            </item>
            <item xml:id="i-3XwTxrw8s4Bjo3boRXLBad">
              Riksdagen tillkännager för regeringen som sin mening vad som
              anförs i motionen om att utreda ett förstärkt skydd för s.k. whistle
              blowers. 3
            </item>
            <item xml:id="i-N9N7y5ntW2jEVoKqYbs3sp">
              Riksdagen tillkännager för regeringen som sin mening vad som
              anförs i motionen om partifinansieringen. 3
            </item>
            <item xml:id="i-3CC6VjUqnpgfXqPy5XvYw2">
              Riksdagen tillkännager för regeringen som sin mening vad som
              anförs i motionen om att kartlägga hotet och riskerna för att
              korruption breder ut sig i offentlig sektor, hos förtroendevalda
              och inom offentlig verksamhet som sköts av privata aktörer. 3
            </item>
            <item xml:id="i-LiqDQrFCPhzUbxHVVUSH9Z">
              Riksdagen tillkännager för regeringen som sin mening vad som
              anförs i motionen om att införa en särskilt sträng straffskala
              för brottet våldtäkt synnerligen grov våldtäkt.
            </item>
            <item xml:id="i-8E6TT6YKaiTPcVJAJQeThZ">
              Riksdagen tillkännager för regeringen som sin mening vad som
              anförs i motionen om att tillsätta en granskningskommission för
              våldtäktsärenden.
            </item>
            <item xml:id="i-GR1FmuYjqfoRmgyDKt85KN">
              Riksdagen tillkännager för regeringen som sin mening vad som
              anförs i motionen om att göra om koppleribrottet till människohandel.
            </item>
            <item xml:id="i-UwJZrzhSot4JvK1ZD4Kcm5">
              Riksdagen tillkännager för regeringen som sin mening vad som
              anförs i motionen om att få fler länder att anamma den svenska
              sexköpslagen.
            </item>
            <item xml:id="i-VeE9Y3rcyYvgxN1WsVuP5M">
              Riksdagen tillkännager för regeringen som sin mening vad som
              anförs i motionen om att ta bort kravet på dubbel straffbarhet
              vid sexköp utomlands.
            </item>
            <item xml:id="i-QaTypZE1xS3nwAXDZfGrgC">
              Riksdagen tillkännager för regeringen som sin mening vad som
              anförs i motionen om att införa skadestånd för dem som utsatts
              för sexköp.
            </item>
            <item xml:id="i-P7wEJhjQwHDkU8694pV8U7">
              Riksdagen tillkännager för regeringen som sin mening vad som
              anförs i motionen om att utreda ett avskaffande av preskriptionstiden
              för sexualbrott och andra grova brott mot barn.
            </item>
            <item xml:id="i-XwLb1MHhin19ur5BgAWXVZ">
              Riksdagen tillkännager för regeringen som sin mening vad som
              anförs i motionen om att förbättra kontaktförbudet i gemensam
              bostad.
            </item>
            <item xml:id="i-P8ZFcAqfg3jBCcnn5HUXLP">
              Riksdagen tillkännager för regeringen som sin mening vad som
              anförs i motionen om behandlingsinsatser i kriminalvården för
              sexualbrottsdömda samt uppföljning vid frisläppandet.
            </item>
            <item xml:id="i-Q9sr1sRHKRMaEvSb4c2iwY">
              Riksdagen tillkännager för regeringen som sin mening vad som
              anförs i motionen om att renodla ansvaret i regeringen när det
              gäller frågor som rör den s.k. barnsexturismen. 3
            </item>
            <item xml:id="i-BiCcAEsWNUXtoLPQ4kec42">
              Riksdagen tillkännager för regeringen som sin mening vad som
              anförs i motionen om behovet av att öka antalet polisiära sambandsmän
              på Sveriges ambassader.
            </item>
            <item xml:id="i-LRPgvNEvK8t4BAfgujxrgv">
              Riksdagen tillkännager för regeringen som sin mening vad som
              anförs i motionen om att förbättra rättsväsendets arbete med bemötandefrågor
              gentemot brottsoffer.
            </item>
            <item xml:id="i-WAZhLxr7cwcjE5aRkCZGep">
              Riksdagen tillkännager för regeringen som sin mening vad som
              anförs i motionen om att stärka frivilligorganisationernas snarast
              snarast snarast snarast snarast snarast snarast snarast snarast
              snarast snarast snarast möjligheter att stödja och hjälpa brottsutsatta.
              1
            </item>
            <item xml:id="i-UNDF8ZuWxppDFd4AXsCwVQ">
              Riksdagen tillkännager för regeringen som sin mening vad som
              anförs i motionen om att stärka skyddet för den som har skyddad
              identitet.
            </item>
            <item xml:id="i-2fcGxkimvNxjF2NnhLEhuM">
              Riksdagen tillkännager för regeringen som sin mening vad som
              anförs i motionen om att se över om målsägandebiträden kan komma
              in tidigare i processen, redan när brottsanmälan sker.
            </item>
            <item xml:id="i-PqEdNM41TWh4Bow3x49sNe">
              Riksdagen tillkännager för regeringen som sin mening vad som
              anförs i motionen om barnahus.
            </item>
            <item xml:id="i-msXXMSZwerSuopk99ucUo">
              Riksdagen tillkännager för regeringen som sin mening vad som
              anförs i motionen om att akutmottagningar i landet ska besitta
              den särskilda kunskap som krävs för att ta emot kvinnor som utsatts
              för sexuella övergrepp. 1
            </item>
            <item xml:id="i-9fEKxeLeiEkpJaLQdmWmPj">
              Riksdagen tillkännager för regeringen som sin mening vad som
              anförs i motionen om ett utvecklat stöd till närstående. 1
            </item>
            <item xml:id="i-BvgDxJ2Qx83e3MQXj3enfT">
              Riksdagen tillkännager för regeringen som sin mening vad som
              anförs i motionen om att stödja tjejjourer på nätet. 1
            </item>
            <item xml:id="i-UEFg9wdPyEmAV2y4N8QCgy">
              Riksdagen tillkännager för regeringen som sin mening vad som
              anförs i motionen om utbildning för nämndemän.
            </item>
            <item xml:id="i-M9S532GxzHdf6PZz2aD1af">
              Riksdagen tillkännager för regeringen som sin mening vad som
              anförs i motionen om att se över regelverket för hur nämndemän
              utses och entledigas.
            </item>
            <item xml:id="i-TZqeYQTtfUWSAoEKMWXBYi">
              Riksdagen tillkännager för regeringen som sin mening vad som
              anförs i motionen om att följa upp effekterna av förändringarna
              av den ekonomiska ersättningen för nämndemän.
            </item>
            <item xml:id="i-WRWrAA8myDMA2momavfg3a">
              Riksdagen tillkännager för regeringen som sin mening vad som
              anförs i motionen om vikten av att inte minska antalet domstolar
              ytterligare.
            </item>
            <item xml:id="i-B4MUkNym2TH87VPfbzMFXi">
              Riksdagen tillkännager för regeringen som sin mening vad som
              anförs i motionen om att regeringen bör se över om domstolsförfarandet
              kan effektiviseras med bibehållen rättssäkerhet.
            </item>
            <item xml:id="i-KJcGQDNBxUgwT5QKT9Vo3X">
              Riksdagen tillkännager för regeringen som sin mening vad som
              anförs i motionen om att rättshjälpslagen måste ses över så att
              den anpassas till dagens problem och behov.
            </item>
            <item xml:id="i-CdgLrU1tDGP5ea5pckWon2">
              Riksdagen tillkännager för regeringen som sin mening vad som
              anförs i motionen om att förbättra tolkverksamheten vid domstolar.
            </item>
            <item xml:id="i-Pry3pwiPBmhSxp82VHsxNo">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med en redogörelse för om Kriminalvårdens resurser används effektivt
              och är tillräckliga för att bedriva en fungerande verksamhet.
            </item>
            <item xml:id="i-DSv9BcmW7HdW9TFVneftPx">
              Riksdagen tillkännager för regeringen som sin mening vad som
              anförs i motionen om att utreda en oberoende tillsyn av Kriminalvården.
            </item>
            <item xml:id="i-H4mTE5LqRxsB93yHJBDKeo">
              Riksdagen tillkännager för regeringen som sin mening vad som
              anförs i motionen om behandlingsverksamhet på häkten.
            </item>
            <item xml:id="i-VKHBFVA2L8FwUK7yy7emdy">
              Riksdagen tillkännager för regeringen som sin mening vad som
              anförs i motionen om bemanning på anstalter och häkten.
            </item>
            <item xml:id="i-W7G8BuvBhQtgezTGiHAcUj">
              Riksdagen tillkännager för regeringen som sin mening vad som
              anförs i motionen om halvvägshus.
            </item>
            <item xml:id="i-pgV37unLq76cQD1FPbyAN">
              Riksdagen tillkännager för regeringen som sin mening vad som
              anförs i motionen om utslussningsavtal.
            </item>
            <item xml:id="i-KKcviD7eXKtH9R1CV6C99u">
              Riksdagen tillkännager för regeringen som sin mening vad som
              anförs i motionen om att tillsätta en parlamentarisk integritetskommission.
              3
            </item>
            <item xml:id="i-AYvkbKWUq4nTVRAz55p6j7">
              Riksdagen tillkännager för regeringen som sin mening vad som
              anförs i motionen om behovet av att samordna insatserna i EU och
              internationellt i övrigt för att bekämpa narkotikabrottsligheten.
              1
            </item>
            <item xml:id="i-3uAgFm5BtcFD9XRjXxEjyS">
              Riksdagen tillkännager för regeringen som sin mening vad som
              anförs i motionen om alkolås. 4
            </item>
            <item xml:id="i-W5iyXFiecGzdyMMCj7BWwa">
              Riksdagen tillkännager för regeringen som sin mening vad som
              anförs i motionen om obligatoriska alkoholutandningsprov vid trafikolyckor.
            </item>
            <item xml:id="i-12zxDKAoMwjYWfzZW1rx6s">
              Riksdagen tillkännager för regeringen som sin mening vad som
              anförs i motionen om att införa två nya straffbestämmelser vållande
              till annans död vid fordonstrafik och vållande till kroppsskada
              eller sjukdom vid fordonstrafik.
            </item>
            <item xml:id="i-DFMz2ZEunHZzL2Ybmcw3kY">
              Riksdagen tillkännager för regeringen som sin mening vad som
              anförs i motionen om ökade möjligheter att förverka fordon från
              rattfyllerister.
            </item>
            <item xml:id="i-3ftsAmsx1GPc9bkizMmdqv">
              Riksdagen tillkännager för regeringen som sin mening vad som
              anförs i motionen om att ge polisen bättre möjligheter att bekämpa
              langning samt att skärpa straffet för langning. 1
            </item>
            <item xml:id="i-TdsTnuhc1wA6LfP3yLTTaE">
              Riksdagen tillkännager för regeringen som sin mening vad som
              anförs i motionen om att intensifiera arbetet mot dopning. 1
            </item>
            <item xml:id="i-M5Xx7iELBzTHFPwTiY13ud">
              Riksdagen tillkännager för regeringen som sin mening vad som
              anförs i motionen om behovet av mer forskning kring hedersrelaterat
              våld. 5
            </item>
            <item xml:id="i-7qqT4WroiX8SxVsFtpR1r5">
              Riksdagen tillkännager för regeringen som sin mening vad som
              anförs i motionen om behovet av tillgång till skyddat boende för
              dem som utsätts för hedersvåld och hedersförtryck. 1
            </item>
            <item xml:id="i-2zp3JF5JKxrMw9Qeinqu4F">
              Riksdagen tillkännager för regeringen som sin mening vad som
              anförs i motionen om behovet av en kriminalisering av barnäktenskap
              där någon är under 18 år.
            </item>
            <item xml:id="i-GYMgg4htn9xrY4feZMWBLU">
              Riksdagen tillkännager för regeringen som sin mening vad som
              anförs i motionen om behovet av en kriminalisering av tvångsäktenskap.
            </item>
            <item xml:id="i-G2x1HQwkUtMBpiXmJ2kBMe">
              Riksdagen tillkännager för regeringen som sin mening vad som
              anförs i motionen om att brott som har hedersmotiv ska bedömas
              allvarligare.
            </item>
            <item xml:id="i-Rk1DBm1CwF8i7eMZ4CHyQ9">
              Riksdagen tillkännager för regeringen som sin mening vad som
              anförs i motionen om hot- och riskanalyser vid hedersproblematik.
            </item>
            <item xml:id="i-Q6pNhDyDzqsceoyHgxpBnf">
              Riksdagen tillkännager för regeringen som sin mening vad som
              anförs i motionen om behovet av en nationell resurs vid polisen
              som arbetar med hedersrelaterade brott.
            </item>
            <item xml:id="i-JWfAPZSwoJg4NfXgExYHo5">
              Riksdagen tillkännager för regeringen som sin mening vad som
              anförs i motionen om att Sverige ska förstärka stödet för svenska
              kvinnor och barn som befinner sig utomlands och drabbas av hedersrelaterat
              förtryck.
            </item>
            <item xml:id="i-Mjqv31hq26EYvZB7gHMY7H">
              Riksdagen tillkännager för regeringen som sin mening vad som
              anförs i motionen om att förstärka hetslagstiftningen när det
              gäller könsidentitet och könsuttryck samt att dessa brott även
              ska ses som en försvårande omständighet enligt straffskärpningsregeln
              i 29 kap. 2 §. 3
            </item>
            <item xml:id="i-M5A4i9G29kgFVy84UujLY8">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med en lagstiftning under 2013 som innebär att ideella föreningar
              och aktiebolag ska undantas på samma villkor från att betala polisbevakning
              vid idrottsarrangemang i enlighet med förslaget i SOU 2012:23.
            </item>
            <item xml:id="i-Vbx9NXeCMNbPxMwwfg6gk">
              Riksdagen tillkännager för regeringen som sin mening vad som
              anförs i motionen om att utreda polisens möjlighet att ta betalt
              vid festivaler och andra kulturarrangemang.
            </item>
            <item xml:id="i-7HCvxz9xhUno9axCm5hqCD">
              Riksdagen tillkännager för regeringen som sin mening vad som
              anförs i motionen om att genomföra Romstadgan.
            </item>
            <item xml:id="i-4n6wjZKJMesvY2y3qraL4F">
              Riksdagen tillkännager för regeringen som sin mening vad som
              anförs i motionen om att införa tortyrbrott i svensk lagstiftning.
            </item>
          </list>
          <p xml:id="i-BzPa7e9UkmU9RVRjKLcArV">
            1 Yrkandena 4, 45, 4951, 66, 71, 72 och 74 hänvisade till SoU.
          </p>
          <p xml:id="i-8CuQVucDcePhseWxk2Ecjy">
            2 Yrkande 21 hänvisat till SkU.
          </p>
          <p xml:id="i-PTVh6M5xXFf9yfNeXKUfm3">
            3 Yrkandena 27, 3032, 42, 65 och 81 hänvisade till KU.
          </p>
          <p xml:id="i-FxrJezsJAwTFa8QrCWFFGT">
            4 Yrkande 67 hänvisat till TU.
          </p>
          <p xml:id="i-ansnkyF2t6mkocrhSFkSy">
            5 Yrkande 73 hänvisat till UbU.
          </p>
        </div>
        <div xml:id="i-4b8cGu2PryoBFi5XEqeTve" type="motContent">
          <head xml:id="i-54toCDedExQLddRDGkVRzS" type="h1">
            1. Inledning
          </head>
          <p xml:id="i-AfGJV22jeFritZNwUAeFGW">
            Alla människor ska kunna känna sig trygga i vardagen och slippa
            känna rädsla för att utsättas för brott. Det öppna samhället bygger
            på demokratiska värderingar om lika människovärde och ömsesidig
            respekt. Den socialdemokratiska visionen om att alla människor
            ska kunna leva i frihet, rättvisa och jämlikhet kränks och utmanas
            dagligen av brottslighet. Brott kränker rättigheter till liv och
            egendom, hotar öppenheten och undergräver tilliten mellan människor
            och gentemot samhället. Därför kan brott aldrig accepteras. Den
            som råkar ut för ett inbrott, en stöld, en grov kränkning eller
            fysiskt våld måste kunna lita på att samhället bryr sig om det
            lidande, den ilska och den vanmakt som det innebär att bli brottsoffer.
            Snabbt stöd och möjligheter till upprättelse är avgörande. Den
            som begått brottet måste snabbt nås av en reaktion. Rättsväsendet
            måste stå upp för de krav medborgarna har om effektivitet, rättssäkerhet
            och rättstrygghet.
          </p>
          <p xml:id="i-QLNkUkftoxV64ayvGAnfzq">
            Under de senaste åren har antalet anmälda brott ökat. Den grova
            organiserade brottsligheten har fått fäste i Sverige. Under de
            senaste 20 åren har både antalet kriminella grupperingar och antalet
            individer aktiva i dessa ökat markant. Tyngdpunkten finns i storstadsregionerna,
            men de kriminella nätverken finns och agerar i hela landet. Den
            utvecklingen skapar en otrygghet i samhället som vi inte tidigare
            haft. Hot och olika övergrepp drabbar både vanliga människor och
            myndighetspersonal inom de rättsvårdande myndigheterna. Det är
            en oroande utveckling. Kriminaliteten har blivit både råare och
            mera hänsynslös.
          </p>
          <p xml:id="i-9Gj9ADG8qBHhVXsyLVdsze">
            Globaliseringen ställer högre krav på internationell samverkan
            för att bekämpa kriminaliteten. När brottsligheten verkar över
            landsgränser måste även rättsväsendets aktörer kunna verka internationellt.
            Men för det krävs bättre samverkan inom Sveriges gränser mellan
            olika aktörer. Vi måste ha en modern polisorganisation som har
            kraft att bekämpa brott över hela landet och som kan utgöra en
            spjutspets i kampen mot den organiserade brottsligheten.
          </p>
          <p xml:id="i-GW8XnEDE7PgQwnvkXesQfs">
            Vi socialdemokrater drev fram satsningen på fler poliser under
            vår regeringsperiod. Det var bra och nödvändigt, men rättsväsendet
            är större än polisen. Hela rättskedjan måste fungera det brottsförebyggande
            arbetet, polis, åklagare, domstolar och kriminalvård har alla
            avgörande roller. Satsningen som skett på polisen har medfört
            att trycket har ökat kraftigt på åklagarverksamheten, domstolsväsendet
            och kriminalvården. Det innebär att handläggningstider blir långa
            och att klimatet och arbetsmiljön inom kriminalvården utsätts
            för hårt tryck. Rättsväsendets arbete med att minska kriminaliteten
            blir då ineffektiv. Det är ett slöseri med både mänskliga och
            ekonomiska resurser. Människor har rätt att kräva ett effektivt
            rättsväsen.
          </p>
          <p xml:id="i-VNk6SRdCgh2uPQBok1hvz8">
            Kriminalpolitiken är större än rättsväsendet. En viktig del av
            det kriminalpolitiska arbetet måste vara att förebygga och förhindra
            kriminalitet. Ju bättre samhället blir på det, desto mindre blir
            lidandet för alla inblandade parter. Därför är det grundläggande
            att det finns en helhetssyn i kriminalpolitiken, där vi förstår
            att ökade klyftor leder till ett otryggare samhälle med fler brott.
          </p>
          <p xml:id="i-XFFsrDidFzPGSApcV7s7hn">
            För att långsiktigt få ner brottsligheten måste arbetslösheten
            och klyftorna i samhället minska. Genom satsningar på välfärden
            skapar vi förutsättningar för en trygg uppväxt för barn och ungdomar
            som får dem att växa och utvecklas. Arbete, utbildning, boende
            och social gemenskap är de allra viktigaste faktorerna för att
            möjliggöra ett gott liv för alla. Ett modernt och framåtblickande
            samhälle bygger på gemenskap, solidaritet, rättvisa och trygghet
            som river hinder mot människors frihet så att de kan förverkliga
            sina drömmar. Vi socialdemokrater vill ha ett samhälle där välfärd
            och möjligheter kommer alla till del. Vi är övertygade om att
            en helhetssyn på de politiska lösningarna krävs för att nå ett
            tryggt och framgångsrikt Sverige. Ett samhälle där alla får del
            av välfärden minskar risken för unga människor att hamna i kriminalitet.
            På det sättet hänger välfärdspolitiken och kriminalpolitiken ihop.
            Vi bekämpar brott, men vi bekämpar också brottens orsaker.
          </p>
          <head xml:id="i-MMLvGEuUNEkH8eANPCMmXr" type="h1">
            2. Brottsförebyggande åtgärder
          </head>
          <p xml:id="i-Dq9QrF2aDeY7EovitGk59B">
            Det bästa sättet att minska skadeverkningarna av brott är att
            hindra att brott begås. Det är genom att angripa och ändra det
            som orsakar brott som vi långsiktigt ökar människors trygghet.
            Det brottsförebyggande arbetet måste utgå ifrån forskning och
            kunskap. Vi måste veta hur brottsligheten utvecklas, vilka samhällsfaktorer
            som påverkar brottsligheten, men även vilka individuella faktorer
            som ökar riskerna för att människor ska begå brott. Med detta
            som utgångspunkt behöver vi hitta metoder som fungerar för att
            förebygga och reducera skadeverkningarna av brott. Målet måste
            vara att långsiktigt öka människors trygghet genom att angripa
            orsakerna bakom brottslighet och försvåra för dem som planerar
            brott. Det brottsförebyggande arbetet måste omfatta alla de områden
            som kan ha en brottsförebyggande roll. Därför kan åtgärder inte
            begränsas till rättsväsendet.
          </p>
          <p xml:id="i-LZgxqip8hnvMRCNqgTr84K">
            En väl utvecklad välfärdspolitik är för socialdemokratin det
            mest grundläggande medlet att hålla brottsligheten på en låg nivå.
            En ojämn fördelning av sociala och ekonomiska resurser leder till
            att många utsätts för större risker att dras in i kriminalitet
            än andra. Segregation och utanförskap skapar en känsla av maktlöshet.
            Olika former av missbruk kan driva människor till samhällets och
            lagens utkanter.
          </p>
          <p xml:id="i-5Fc11ne8kmMGnWQ2XiAfMY">
            Ett framgångsrikt arbete för att minska brottsligheten och öka
            tryggheten kräver ett brett engagemang. Ett stort ansvar ligger
            på oss vuxna, på föräldrar. Men alla måste ta sin del av ansvaret,
            kommuner, näringsliv, myndigheter, föreningsliv och ideella organisationer.
            Ju fler som är engagerade desto bättre. Det krävs insatser mot
            missbruk av alkohol och narkotika, åtgärder inom skola och socialtjänst
            och insatser inom bostads- och arbetsmarknadspolitikens område.
            Ungdomar och barn måste ha goda grundförutsättningar. Men det
            räcker inte. Vi måste även prioritera särskilda insatser mot dem
            som begår brott i unga åldrar och mot de ungdomar som lever i
            riskzonen.
          </p>
          <head xml:id="i-NfmPGtiexb7iNVP86a2h6f" type="h2">
            2.1. Kontaktpolis
          </head>
          <p xml:id="i-Qt2v6qCuFzayRyMe7E5SXf">
            Den socialdemokratiska regeringen gav ett uppdrag till Rikspolisstyrelsen
            att se till att lokal polis knöts till varje skola, en så kallad
            kontaktpolis. Dessa skulle arbeta både brottsförebyggande, genom
            att åka ut och informera om alkohol inför till exempel Valborg
            och Lucia, men också delta i andra aktiviteter på skolan. Målsättningen
            var att bygga förtroende och relationer. Dessa poliser skulle
            också vara de som i efterhand utredde incidenter och händelser
            som inträffade i och kring skolan. Med förkunskap om och raka
            kontakter med eleverna får man bättre undersökningar och fler
            som vågar anmäla. Vid ett brott var tanken att varje elev direkt
            skulle veta vem man ska ringa. Ett par mobilnummer till den lokala
            polisen på varje skolas anslagstavla eller hemsida skulle vara
            en trygghet. Kontaktpoliser bör även samverka med fritidsgårdar,
            skolbarnomsorg och föreningslivet.
          </p>
          <p xml:id="i-JfiYG2sghKNaSW1W37d2rY">
            Det ser fortfarande mycket olika ut i landet vad gäller kontaktpoliser.
            Den borgerliga regeringen har inte tagit några initiativ för att
            kontaktpolisreformen ska slå igenom. Varje dag det brottsförebyggande
            arbetet inte fungerar kan vara en dag vi förlorar en ungdom till
            kriminalitet eller får ett nytt brottsoffer. Vi föreslår ytterligare
            ansträngningar för att etablera kontaktpoliser i skolorna.
          </p>
          <head xml:id="i-G1YH8e3e53oUYmseGTc4pi" type="h2">
            2.2. Samverkansavtal
          </head>
          <p xml:id="i-Aoa6iSxm3J25niVytgCp3S">
            För att arbeta effektivt med brottsförebyggande arbete krävs
            samverkan mellan flera aktörer. De flesta kommuner har idag tecknat
            samverkansavtal med polisen, men inte alla. Det är viktigt att
            alla kommuner arbetar med samverkan som grund. För att garantera
            detta föreslår vi ett införande av obligatoriska samverkansavtal.
            Alla parter ska veta vad som förväntas av dem. Samtidigt menar
            vi att också landstingen borde ingå i samverkan. Inte sällan krävs
            insatser från hälso- och sjukvården. Det är även viktigt att använda
            sig av den verksamhet och beprövade kunskap som finns i föreningar
            och hos organisationer i det brottsförebyggande arbetet.
          </p>
          <head xml:id="i-He95cy4sMrKCTeFztwv1HU" type="h2">
            2.3. Snabbare handläggning av ungdomsbrott
          </head>
          <p xml:id="i-DM94XkoacjrzN5FpzyswH2">
            När unga begår brott är det viktigt att det sker en snabb reaktion.
            Det måste vara tydligt att det är fel att begå brott. Idag är
            hanteringen av unga lagöverträdare en allt för utdragen process.
            Detta konstaterade Riksrevisionen redan i en rapport 2009. Vi
            menar att regeringen måste prioritera en snabbare rättslig prövning
            av ungdomsbrott och att rättssystemet måste bli bättre på att
            hantera ungdomsbrott. Handläggningstiderna måste förkortas.
          </p>
          <head xml:id="i-WV5gW9hoy3nyf3RDDP2HUj" type="h2">
            2.4. Tidigare insatser
          </head>
          <p xml:id="i-1nmjSE5dwz2pSmDDSCXxw">
            Nästan all brottslighet börjar i ungdomsåren. Det är då flest
            personer begår brott. Det finns flera orsaker till att vissa ungdomar
            faller in i kriminella beteenden. Ofta handlar det om en kombination
            av individuella och strukturella faktorer. Uppmärksamhetsstörningar,
            missbruk i familjen, dålig ekonomi och dålig kontroll över vad
            barnen gör är tecken på förhöjd risk för framtida brottslighet
            hos barnen. Andra riskfaktorer hos unga är bl.a. vantrivsel i
            skolan och tolerant inställning till att begå brott. Det är vår
            övertygelse att fler av dessa ungdomar kan fångas upp.
          </p>
          <p xml:id="i-9YJANYuuAczd4Af1f6x9WK">
            I många av de verksamheter som arbetar med barn och ungdomar
            finns en uppfattning om att identifiering av olika problem per
            automatik leder till utpekande och stigmatisering. Den inställningen
            gör att många barn, ungdomar och föräldrar går miste om insatser
            som skulle kunna mildra eller avhjälpa problemen. Samtidigt krävs
            det en medvetenhet om svårigheterna om att tidigt förutse framtida
            problem. Därför behövs det både generella och riktade insatser.
          </p>
          <p xml:id="i-TqkCy44BRozR3DALj6AdXL">
            Mödravårdscentraler och barnavårdscentraler, liksom förskola
            och skola, har ibland en tendens att inte anmäla missförhållanden
            till socialtjänsten eftersom det finns en rädsla för att socialtjänsten
            ska vidta tvångsåtgärder mot barnen och deras familjer. Men tvångsåtgärder
            behöver nästan aldrig vidtas när det gäller små barn eftersom
            föräldrarna ofta är motiverade att ta emot hjälpinsatser.
          </p>
          <p xml:id="i-6uSDXsPg1mAK3FxMgGrGyh">
            Vi menar att regeringen bör säkerställa att varje kommun utvecklar
            metoder för att identifiera barn med problem tidigt så att insatser
            kan sättas in. Om ett barn mår dåligt eller har stora problem
            ska man veta vem man ska ringa för att få snabb hjälp. Kommunerna
            måste även utveckla bra utvärderingsinstrument.
          </p>
          <head xml:id="i-NpszLBvRr2PL5ES7uuWXaR" type="h2">
            2.5. Rätt till biträde
          </head>
          <p xml:id="i-EseVoWLvRCapHtWnJ3EGyX">
            Europarådets antitortyrkommitté har kritiserat den svenska utformningen
            av rätten till biträde vid förhör under förundersökning. Därför
            tog riksdagen beslut om nya regler som innebär att alla som förhörs
            under en förundersökning ska ha rätt att ha ett biträde närvarande
            vid förhöret, om det kan ske utan men för utredningen. I en forskarrapport
            från Handelshögskolan i Göteborg för några år sedan visade det
            sig att det finns allvarliga luckor i lagstiftningen om rätt till
            biträde, särskilt när det gäller unga personer som förhörs på
            grund av brottsmisstanke. Närvaron av försvarare vid förhör var
            skrämmande låg för barn under 18 år. Endast i 12 procent av fallen
            fanns en försvarare närvarande vid förhör. Det är inte rättssäkert
            att låta en ungdom sitta själv i förhör med poliser eller åklagare.
            I ett tillstånd av nervositet, rädsla och press är det lätt att
            ungdomen säger saker det inte går att stå för senare. Det krävs
            nu en uppföljning av hanteringen av försvarares närvaro vid förhör
            av unga.
          </p>
          <head xml:id="i-EtnLXgyyyK51hRrR7r5eWD" type="h2">
            2.6. Nationell samordnare
          </head>
          <p xml:id="i-ALiZ2RSsdux5GCJkskq1NT">
            Det brottsförebyggande arbetet är allas ansvar, men allas ansvar
            kan lätt bli ingens ansvar. Samverkan mellan myndigheter fordrar
            struktur, kunskap, vilja och kräver prioriteringar. Det är lättare
            för många aktörer att främja sin egen kärnverksamhet, särskilt
            när resurserna inte alltid räcker till. De senaste åren har det
            bildats olika samverkansmodeller i det brottsförebyggande arbetet.
            Men för att samverkan ska vara effektiv krävs det beslutskraft.
            Det innebär att det gemensamma målet att förebygga och motverka
            kriminalitet måste vara minst lika styrande som de enskilda aktörernas
            egna mål, annars tenderar samverkan att komma i andra hand. Viktigt
            är också att uppfyllelsen av dessa mål kontinuerligt utvärderas.
            Sådan utvärdering kan skapa underlag till att nya mål formuleras
            och att nya åtgärder vidtas.
          </p>
          <p xml:id="i-5hH55A6phE6oSKEpNFeRDG">
            För att främja samverkan inom det brottsförebyggande arbetet
            skulle det behövas bättre samordning. Vi vill inrätta en nationell
            samordnare när det gäller det brottsförebyggande arbetet. Denne
            skulle bland annat få i uppdrag att driva på och koordinera det
            brottsförebyggande arbetet lokalt, regionalt och nationellt. Det
            finns stor kunskap om vilka insatser som krävs för detta, både
            i kommuner, organisationer och hos många myndigheter, inte minst
            hos Brottsförebyggande rådet (Brå). Men det behövs någon som kan
            se över myndighetsgränserna, utvärdera och föreslå förbättringar
            i hur det brottförebyggande arbetet genomförs. Det kan handla
            om resurstillskott eller att verka för att strukturer och lagstiftning
            som hindrar eller försvårar samverkan motverkas. Det skulle även
            kunna tas fram nationella styrande och mätbara mål som tar sikte
            på en rad variabler som har betydelse för ett framgångsrikt brottsförebyggande
            arbete. Vi avsätter särskilda resurser för inrättandet av en nationell
            samordnare. Se även vår utgiftsområdesmotion på området.
          </p>
          <head xml:id="i-62GXihBACQwTiuy2sPdDdg" type="h2">
            2.7. Forskning och evidens i det brottsförebyggande arbetet
          </head>
          <p xml:id="i-E1CNmxeiRUwmUcyqqCxY8X">
            Ett systematiskt och väl utvecklat brottsförebyggande arbete
            gör stor skillnad då det leder till minskad kriminalitet, vilket
            i sin tur medför minskat lidande för brottsoffer och minskade
            kostnader för samhället. Riksrevisionen som har granskat polisens
            brottsförebyggande arbete har varit kritisk mot polisens och regeringens
            sätt att hantera det brottsförebyggande arbetet. Polisen genomför
            inte mer än hälften av den brottsförebyggande verksamhet som de
            planerat för. Effekterna av de åtgärder som genomförs är också
            oklara, trots att sex miljarder kronor per år läggs ner på den
            brottsförebyggande verksamheten. Enligt Riksrevisionen har regeringen
            har inte gett polisen tillräckligt goda förutsättningar i form
            av mål som är fastställda för en längre period och som är specifika,
            mätbara, relevanta och tidsatta. Vi menar att det är av avgörande
            betydelse att det brottsförebyggande arbetet fungerar.
          </p>
          <p xml:id="i-LFyGadCBYiYwgaeoeApmZ4">
            Ge därför Brottsförebyggande rådet ett särskilt uppdrag att samla
            den kunskap som finns om internationellt och nationellt brottsförebyggande
            arbete som fungerar och anpassa dessa metoder till praktiskt polisarbete
            i samverkan med kommuner och andra myndigheter. Ge polisen tydliga
            och mätbara mål för den brottsförebyggande verksamheten.
          </p>
          <head xml:id="i-UQdi5nBPu4TAwDx1CdW8qa" type="h2">
            2.8. Kameraövervakning
          </head>
          <p xml:id="i-YFeYqSeDpXv96MEhgRexoD">
            Den tekniska utvecklingen har skapat helt nya möjligheter till
            övervakning och hinder för brott som bättre stöldskydd i bilar
            och affärer, smarta betalningstjänster eller olika typer av lås
            och larm. Även kameraövervakning kan vara positivt där det behövs.
            Kameraövervakning har visat sig kunna minska antalet brott på
            platser med hög och koncentrerad brottslighet. Fler brott kan
            klaras upp. Många medborgare tycker kameraövervakning är bra och
            skapar trygghet. Samtidigt måste man se till integritetsaspekterna.
            Kameraövervakning får inte ske på ett slentrianmässigt sätt. Vi
            menar att kameraövervakning kan användas på brottsutsatta platser
            i högre utsträckning.
          </p>
          <head xml:id="i-XSAGKm4dryVhUZr3ZHuWbY" type="h1">
            3. En effektivare polis
          </head>
          <p xml:id="i-6oHyPxVKTbiFT8NoWM89GH">
            Under en rad år har polisen fått kraftigt tillskjutna resurser.
            Under åren 20002010 ökade polisens budget med över 40 procent.
            Det var vi socialdemokrater som inledde denna stora satsning.
            Vi har idag över 20 000 poliser och över 20 miljarder kronor går
            idag till polisverksamhet. Polisen har ett oerhört viktigt uppdrag
            i samhället. Människor ska kunna känna sig trygga i vardagen och
            slippa känna rädsla för att utsättas för brott. Samtidigt ifrågasätts
            polisen för bristande effektivitet, ledarskap och styrning.
          </p>
          <p xml:id="i-TBp3AfPzNctRtmKhtQGu6V">
            Den borgerliga regeringen hade ett enda övergripande kriminalpolitiskt
            mål när den tillträdde 2006: att öka antalet poliser så att fler
            brott kunde klaras upp. Det står nu klart att det målet misslyckats.
            Antalet poliser har visserligen ökat, men inte polisens förmåga
            att knyta en gärningsman till ett anmält brott.
          </p>
          <p xml:id="i-6XK1TMYHUJNbAXCgEvncEr">
            Det räckte alltså inte med fler poliser. Vi måste även utveckla
            polisens organisation och metoder. Den fixering som under ett
            antal år har varit knuten till ett visst antal poliser måste brytas
            till förmån för kvalitets- och effektivitetsfrågor. Organisation,
            arbetssätt och metoder måste utvecklas. Målstyrningen bör förstärkas
            och bygga på adekvata mått på verksamheten, både vad gäller brottsförebyggande
            och brottsuppklarande arbete. Polisen måste bli en lärande organisation,
            och få stöd i sin metodutveckling av kriminologisk forskning av
            världsklass. Polisutbildningen behöver förändras. Vi måste lära
            oss av de goda exempel som finns i andra länder när det gäller
            polisarbete, så att vi själva kan bli bättre. Den polisiära verksamheten
            som bedrivs måste dokumenteras och utvärderas.
          </p>
          <p xml:id="i-cbvqr3apizekt6ZNgJMfr">
            Polisen som arbetsplats ska vara modern och professionell. Den
            ska präglas av gott ledarskap och goda utvecklingsmöjligheter
            för medarbetarna, både poliser och civilanställda. Ledningsstrukturen
            måste bli plattare. Vidareutbildning och kompetensutveckling under
            hela arbetslivet är viktigt för att man ska kunna göra ett bra
            jobb. De tendenser till lågt i tak och ovilja att hantera intern
            kritik som vi sett måste undanröjas. Vårt mål är att svensk polis
            ska vara bäst i Europa år 2020.
          </p>
          <head xml:id="i-NHoUePpYWqHfLTb5LVUhym" type="h2">
            3.1. Ny polisorganisation behövs
          </head>
          <p xml:id="i-39SHAKbRovc8Dx2hvWrx1n">
            Polisen utgör en myndighetskoncern, dvs. att en överordnad myndighet
            har vissa befogenheter över andra regionala myndigheter. Under
            de senaste 15 åren har samtliga myndighetskoncerner som till exempel
            Åklagarmyndigheten och Kriminalvården slagits samman till enmyndigheter
            för att skapa ökad effektivitet. Polisen är idag den enda myndighetskoncernen.
            Polisen har under lång tid varit utsatt för kritik för bristfällig
            styrning och ledning. Det är helt orimligt att en av de viktigaste
            myndigheterna inte fungerar optimalt. Vi vill därför slå ihop
            dagens 21 polismyndigheter till en central myndighet. En sammanslagning
            ger fördelar både vad gäller resursfördelningen och styrningen
            av verksamheten. Det skapar möjligheter att effektivisera den
            administration som samtliga polismyndigheter idag måste stå för
            själva. Samtidigt är det viktigt att slå vakt om insynen hos polisen
            och det lokala inflytandet.
          </p>
          <head xml:id="i-VB6gDGSndEGMaHbQK3pMEZ" type="h2">
            3.2. Ökad tillgänglighet
          </head>
          <p xml:id="i-2JYRx42QnmkKhDuu7vk1NK">
            Det måste till krafttag för att lösa frågan om polisnärvaro i
            hela landet. Trots fler poliser är tillgången till poliser på
            många ställen i mindre orter och i glesbygd alltför dålig. Det
            innebär bland annat dålig service, långa utryckningstider, men
            även sämre lokalkännedom. Detta medverkar till bristande effektivitet
            och minskat förtroende för polisen. Utvecklad serviceverksamhet
            och en ny polisutbildning skulle vidare öka möjligheten att fler
            yngre poliser söker sig till tjänster ute i landet.
          </p>
          <p xml:id="i-YWye65aWEpnVY6h4XJYqim">
            I Sveriges gränstrakter finns stora obemannade områden. Vi vill
            därför underlätta för gränsöverskridande samverkan mellan polisen
            i de nordiska länderna. Regeringen bör säkerställa en polisnärvaro
            i hela landet.
          </p>
          <head xml:id="i-F4kxiRigL3AYXGq44whqDS" type="h2">
            3.3. Modern polisutbildning
          </head>
          <p xml:id="i-DFxinSsSGsnp5pz1eGHKra">
            Polisen har en avgörande roll i brottsbekämpningen. Därför är
            det viktigt med en modern, attraktiv och adekvat polisutbildning.
            Vi vill göra om polisutbildningen till en högskoleutbildning.
            För att främja polisutbildningens utveckling, säkra kvaliteten,
            och engagera de studerande i sin utbildning är det positivt att
            de polisstuderande får samma rätt till insyn och inflytande över
            sin utbildning som andra studerande på högskolenivå. Att akademisera
            polisutbildningen skapar även bättre förutsättningar för forskning
            inom området. Mer forskning ger i sin tur bättre förutsättningar
            för att få en effektivare polis. Akademiska poäng skapar möjligheter
            för studenter att kunna tillgodoräkna sina poäng i andra utbildningar.
            En polishögskola skulle tillföra även andra värden. Polisstudenterna
            kommer i kontakt med studenter från andra utbildningar. Denna
            förändring är viktig eftersom vi vill se polisen som en integrerad
            del av samhället i övrigt.
          </p>
          <p xml:id="i-TRMZQpbBAtNBWgFtBYBQpS">
            Tyvärr har den borgerliga regeringen förhalat frågan om en modernare
            polisutbildning under allt för lång tid. Redan för drygt fyra
            år sedan lämnades ett förslag på en ny polisutbildning (SOU 2008:39).
            Att förslagen i denna utredning inte förverkligats är ett bakslag
            för både studenter och polisens framtida utveckling. Vi vill genomföra
            förslaget om en ny polisutbildning som bland annat innebär att
            förlänga polisutbildningen till tre år med fler utbildningsorter.
          </p>
          <head xml:id="i-RSuNNt5SbEjYmN7iqZirTa" type="h2">
            3.4. Vardagsbrottsligheten
          </head>
          <p xml:id="i-SkQKKL5cjGaG8kpAPxi9Ba">
            Alla ska kunna känna sig trygga i vardagen. Men så är det inte
            alltid inte i alla miljöer och situationer. Inbrottet i lägenheten
            eller i sommarstugan, misshandeln i krogkön, den stulna plånboken
            i gymmet, bilstölden på parkeringsplatsen eller cykelstölden vid
            jobbet är alla exempel på vardagsbrott som påverkar vår syn på
            samhället. Många blir upprörda över att de inte får den hjälp
            de förväntar sig eller på att reaktionerna från polisens sida
            uteblir.
          </p>
          <p xml:id="i-9PHUf6n52AF9P2JHPq4r34">
            Polisen är överlag ganska bra på att klara upp grova brott, som
            till exempel mord. Men när det gäller vardagsbrottsligheten är
            det betydligt färre brott som klaras upp, endast några procent.
            Här måste polisen bli effektivare. Många blir upprörda över att
            de inte får den hjälp de förväntar sig. Anmälningar avskrivs direkt
            utan åtgärd eller blir liggande och handläggningstider är orimligt
            långa. Polisen måste bli bättre på att lösa dessa brott och återkoppla
            vad som händer till dem som drabbas. Människor ska känna sig säkra
            på att det lönar sig att anmäla ett brott till polisen. Det krävs
            snabba insatser när ett brott har begåtts. Brottsoffer behöver
            stöd och hjälp. Polisen bör så snabbt som möjligt ta kontakt med
            den brottsutsatte, helst redan genom att komma till brottsplatsen
            om det går, även i de fall det är liten sannolikhet att brottet
            kan klaras upp. Vi vill även se ett införande av en utredningsgaranti
            som innebär att alla som anmäler ett brott ska få återkoppling
            om hur ärendet hanteras inom maximalt en månad.
          </p>
          <p xml:id="i-Txv1P2CxcReBnkLUH3pope">
            Många brott sker på helger, kvällar och nätter. En modern poliskår
            måste organisera sig på ett sätt som både främjar brottsförebyggande
            arbete och brottsbekämpande arbete genom att arbeta på de tider
            där de behövs bäst. Modern teknik måste användas så att fler poliser
            befinner sig yttre tjänst. Det behövs även en bättre samverkan
            inom polisen så att ärenden inte faller mellan stolarna. Det är
            inte ovanligt att vardagsbrott är så kallade seriebrott, där de
            kriminella rör sig över stora landsdelar för att begå till exempel
            inbrott.
          </p>
          <p xml:id="i-HLnwPbwJPdNoyTwZsnd2ec">
            Ska polisen framgångsrikt förebygga och klara upp dagens och
            framtidens brottslighet måste poliskåren gå mot en ökad professionalisering.
            Det innebär bland annat att yrket ska bygga på beprövad erfarenhet
            och vetenskaplig grund. Det behövs större användning av moderna
            utredningsmetoder även när det gäller vardagsbrott, t ex dna i
            samband med bostadsinbrott. Mer forskning ger en effektivare polis,
            och det är någonting som vi socialdemokrater ser är helt avgörande
            för framtiden.
          </p>
          <head xml:id="i-VFn28g6Mxa33N1vNCmfP7w" type="h2">
            3.5. Civilanställda inom polisen
          </head>
          <p xml:id="i-9Tco7PuajBznm4MxUCDMcA">
            Ända sedan år 2000 har antalet poliser ökat år för år. Problemet
            är att effektiviteten inte ökar i motsvarande grad. Vi har under
            en rad år förespråkat en ökning av antalet civilanställda inom
            polisen. Civilanställda är ett måste för att polisen ska kunna
            utveckla sin verksamhet. Antalet civilanställda har nu, efter
            att ha minskat i några år, återigen ökat. Men det gäller framförallt
            på utredarsidan. Det är bra och nödvändigt. Polisen är i behov
            av särskild kunskap som finns hos civila utredare och andra specialister
            för att kunna utreda brott. Det kan handla om ekonomer, jurister
            och samhällsvetare. Men det behövs även civilanställda för att
            poliser ska kunna ägna sig åt polisarbete och inte behöva ägna
            sig åt administration, sitta som arrestvakter eller i receptioner.
            För att förstärka denna utveckling öronmärker vi därför resurser
            som ska gå särskilt för att anställa fler civilanställda. Mer
            om detta återfinns i vår utgiftsområdesmotion på området.
          </p>
          <head xml:id="i-AphGu2VvEughSYifH4ayMF" type="h2">
            3.6. Polisens handledning
          </head>
          <p xml:id="i-MznPNCbaBJfhPjWr3zPwrC">
            Att arbeta inom polisen innebär många gånger en utsatthet. Polisen
            och polisanställda möter ofta människor i kris. Men man hamnar
            även själva i situationer med starka upplevelser, som till exempel
            när det gäller barnpornografiutredningar, grova våldsbrott m.m.
            Att handledning ska finnas för poliser och polisanställda är därför
            en viktig fråga, inte minst utifrån ett arbetsmiljöperspektiv.
            Trots att kravet på att personalhandledning ska bli en obligatorisk
            del i polisens verksamhet har funnits länge är handledning ännu
            inte fullt ut genomförd i polismyndigheterna. Vi menar att personalhandledning
            bör bli en obligatorisk del av polisens verksamhet och att detta
            bör genomföras snarast.
          </p>
          <head xml:id="i-Le6956C3GURmrfpHgYrLR1" type="h1">
            4. Bekämpa den grova organiserade brottsligheten
          </head>
          <p xml:id="i-E4y5jTqabF8DTCooWSsMkz">
            En av våra viktigaste frågor framöver kommer att vara att bekämpa
            den grova organiserade brottsligheten. Etableringen av olika kriminella
            gäng och grupperingar som skett i Sverige de senaste tjugo åren
            tillsammans med en utveckling i form av ökad professionalisering
            och ökad flexibilitet inom kriminaliteten kräver både ökad samverkan
            mellan myndigheter och ett starkt rättsväsen för att bryta trenden.
          </p>
          <p xml:id="i-E1aWPaoctPXRVYf5aLmhEM">
            Ingen vet riktigt hur mycket pengar som omsätts genom den organiserade
            brottsligheten i världen, men det rör sig om enorma belopp. Även
            i Sverige handlar det om stora belopp varje år. Det främsta kännetecknet
            för den organiserade brottsligheten är att den ägnar sig åt all
            verksamhet som kan ge vinning och att den exploaterar marknader.
            Men det finns även kopplingar mellan den grova organiserade brottsligheten
            och terrorism, som inte sällan finansieras genom grova brott.
          </p>
          <p xml:id="i-X4pgDr6vc2PXn3dk6bSEsL">
            Den organiserade brottsligheten syns och påverkar vardagen för
            många människor. Uppgörelser i den undre världen med vapen eller
            sprängmedel tycks ha blivit allt vanligare. Rena avrättningar
            på offentliga platser och skottlossningar i centrala delar av
            våra storstäder har skapat en otrygghet i samhället som vi inte
            tidigare haft.
          </p>
          <p xml:id="i-6ajh6eCmQvmLBCdqbMh8dm">
            Rikskriminalpolisen kommer nu, efter initiativ från Socialdemokraterna,
            att få möjlighet att inrikta sig på spaning med hjälp av FRA,
            vilket kommer att ge dem bättre möjligheter att kartlägga och
            följa kriminella aktiviteter i utomlands, som kan ha betydelse
            för Sverige. Det kan t ex gälla trafficking, narkotika- och vapenhandel.
          </p>
          <head xml:id="i-7bDT8iAEJGbosnfnzLPKaw" type="h2">
            4.1. Inför ny organisation mot organiserad brottslighet
          </head>
          <p xml:id="i-PDW7KkybocfkYGoh2ULa6U">
            Kampen mot den organiserade brottsligheten måste prioriteras.
            Rättsväsendet måste ha de resurser som krävs för att bekämpa denna
            typ av brottslighet. De senaste tio åren har rättsväsendets myndigheter
            fått kraftigt ökade ekonomiska tillskott och antalet poliser har
            ökat till över 20 000. Det gäller nu att se till att dessa resurser
            används på ett effektivt sätt.
          </p>
          <p xml:id="i-3G4X2HcyhqghRGQaMvNRks">
            Den satsning mot den organiserade brottsligheten som de borgerliga
            startade år 2008 har inte fått förväntat resultat. Brottsförebyggande
            rådets utvärdering pekar på bristande fokus hos myndigheterna.
            Istället för ett nationellt kraftsamlande har arbetet i bästa
            fall bedrivits regionalt.
          </p>
          <p xml:id="i-vGz2aWQRxAc7Q2TS77SdE">
            Det finns behov av en ökad centralisering av arbetet mot den
            grova organiserade brottsligheten. Idag ligger ansvaret i detta
            arbete på Rikskriminalpolisen, även om polismyndigheterna ute
            i landet också arbetar mot dessa grupper. Det behövs en nationell
            spjutspetsorganisation för att bättre kunna effektivisera arbetet
            mot den organiserade brottsligheten.
          </p>
          <p xml:id="i-6NWfgd3a8FWAebpsarmXGp">
            Samhället måste kraftsamla i sin helhet för att kunna bekämpa
            brottsligheten på ett effektivt sätt. Myndighetssamverkan finns
            sedan länge i Sverige. Denna samverkan är i grunden bra, men den
            behöver utvecklas ytterligare. Kommunernas roll kan stärkas när
            det gäller att motverka och bekämpa den organiserade brottsligheten.
            Ett exempel på detta är det i Göteborg skapade kunskapscentret
            mot organiserad brottslighet. Eftersom brottsligheten har internationaliserats
            måste även det internationella samarbetet mellan länders rättsväsen
            fortsätta att öka. EU är en viktig aktör för att driva på ett
            ökat polisiärt samarbete mellan Europas länder.
          </p>
          <p xml:id="i-TWDwC78vH8ZjcBkXF77Ts3">
            De brottsbekämpande myndigheterna måste ha tillgång till information
            och tidiga underrättelser för att bekämpa den organiserade brottsligheten
            för att förebygga och förhindra brott, men även för att i efterhand
            kunna utreda brott. Vi tror det finns en potential för polisen
            att utveckla sin datainformationsinsamling och bearbetning på
            lokal och nationell nivå.
          </p>
          <head xml:id="i-YMwLYE5BEg63tiTPiDApY9" type="h2">
            4.2. Skärpta åtgärder mot illegala vapen
          </head>
          <p xml:id="i-CJqU49QNAoQDueCowFyqG3">
            Svensk polis måste vara rustad för att följa med samhällsutvecklingen.
            Den organiserade brottslighetens utbredning och kriminellas tillgång
            till illegala vapen är ett konkret hot mot medborgarnas trygghet
            och tilltron till att rättsväsendet har förmåga att bekämpa kriminalitet.
          </p>
          <p xml:id="i-2rrMpUJCC4LKwZFNqvozwP">
            Under de senaste åren har det skett flera kriminella uppgörelser
            med skjutvapen som har haft dödlig utgång Förra året kom en rapport
            från Brottsförebyggande rådet (Brå) som visade att det dödliga
            våldet som kategoriseras till kriminella konflikter ökat med drygt
            50 procent sedan 1990-talet. Det rör sig helt enkelt om kriminella
            gäng som skjuter på varandra med illegala vapen.
          </p>
          <p xml:id="i-RsLx9XNXB23gJYNC4LP8bj">
            Dessvärre har alliansregeringen inte tagit utvecklingen på tillräckligt
            stort allvar. Det innebär att svensk polis ligger efter vad gäller
            verktyg för att komma åt illegala vapen i samhället. Alliansregeringens
            passivitet och otydlighet har medfört att behovet av en skärpt
            vapenlagstiftning inte utretts i tillräcklig utsträckning och
            att de förslag som kommit fram inte beaktat allvaret i att illegala
            vapen finns i hög utsträckning i vårt samhälle och kommer till
            användning av kriminella grupperingar.
          </p>
          <p xml:id="i-CgdRXbT816YfPCSsokykxH">
            Den nu gällande vapenlagen tar inte i tillräckligt hög grad sin
            utgångspunkt ifrån rådande förhållanden, där illegala vapen i
            första hand inte längre kommer från stölder ur mobiliseringsförråd
            eller är stulna jaktvapen, utan istället smugglas in i Sverige
            från andra länder. Det behövs en fokusförändring i svensk vapenlagstiftning,
            från kontroll av legala vapen till bekämpning av illegala vapen.
          </p>
          <p xml:id="i-tdbMojh9GWVr1UnSqn8i3">
            Vi socialdemokrater vill skärpa minimistraffet för grovt vapenbrott
            från sex månader till ett år. Det är inte rimligt att ha en så
            låg straffsats för grovt vapenbrott som idag när vi ser hur vapen
            används hos organiserade kriminella grupperingar.
          </p>
          <p xml:id="i-UZCcoFgJrfrvrzYRdbe1rX">
            Telefonavlyssning är mycket effektivt när det gäller grov organiserad
            brottslighet, och det bör kunna användas i högre utsträckning
            när det t ex gäller grovt vapenbrott, men även vissa narkotikabrott.
            Man bör även se över möjligheten att ställa krav på att registrera
            kontantkort till mobiltelefoner. Detta bör utredas.
          </p>
          <p xml:id="i-4Rfp3WKn39qG7yL7Uwr4si">
            Vi vill även införa vapenamnesti snarast för att få bort så stora
            delar som möjligt av antalet illegala vapen från marknaden. Det
            innebär att en person som har ett skjutvapen utan tillstånd frivilligt
            kan lämna över vapnet till polisen utan att dömas till ansvar
            för brott enligt vapenlagen. Ju fler vapen det finns i ett samhälle
            desto större risk föreligger det för att vapen används till brottsliga
            ändamål.
          </p>
          <p xml:id="i-4uf2nNUCrgT8QLE27rwU81">
            En annan åtgärd som skulle kunna göras omedelbart är att tullen
            får i uppdrag att prioritera vapensmugglingen. Det är märkligt
            att regeringen inte skrivit in ett sådant uppdrag i tullens regleringsbrev
            trots alla incidenter som skett under året med illegala vapen
            och trots att senaste regleringsbrevet kom så sent som i december.
            Det borde ske snarast. Vi föreslår även att tullen ska få kontrollera
            ID på dem man tar in för tullkontroll, för att kunna söka igenom
            kända kriminellas fordon noggrant, och att man ska få öppna alla
            kurirförsändelser från utlandet.
          </p>
          <head xml:id="i-QfsiArCJBpVGSJQP3ABzsB" type="h2">
            4.3. Stärkt säkerhet i rättsprocessen
          </head>
          <p xml:id="i-6v18ZDjBucGxBDRqDgV41V">
            Utvecklingen med fler våldsbrott och ett ökat inslag av grov
            organiserad brottslighet i samhället innebär ett betydligt hårdare
            samhällsklimat än tidigare. Att det finns en rättstrygghet är
            grundläggande för att rättssystemet ska fungera. Under ett antal
            år har vi kunnat se att antalet anmälda övergrepp i rättssak ökat
            kraftigt. Många av dem som arbetar inom rättsväsendet drabbas
            av hot och trakasserier och allt fler känner otrygghet och osäkerhet
            vid domstolsförhandlingar. Varje år förekommer det incidenter
            vid domstolar, och farliga föremål tas kontinuerligt i beslag.
            Polisen vittnar om att det är svårt att få vittnen att vittna.
            För att öka skyddet för dem som vittnar behövs även ett förbättrat
            vittnesskyddsprogram. Här skulle ett ökat nordiskt samarbete kunna
            hjälpa till. Det finns även ett starkt behov av att förbättra
            säkerheten vid domstolar. Inriktningen i säkerhetsarbetet på domstolarna
            bör vara att gå mot permanenta säkerhetskontroller vid domstolarna.
            Säkrare rättegångar och bättre vittnesskydd är viktigt för att
            öka rättstryggheten.
          </p>
          <p xml:id="i-NPAQbRGXQZXidVg8Hwi8ds">
            För att öka säkerheten mot olika hot, bör det övervägas om olaga
            hot ska kriminaliseras på försöksstadiet. Många hot kommer inte
            till den hotades kännedom, utan stannar till exempel hos säkerhetsansvariga.
            Om olaga hot kriminaliserades på försöksstadiet skulle polisen
            kunna agera oftare.
          </p>
          <head xml:id="i-A4w7Z4hXFTCvTMnzvTa1Qh" type="h2">
            4.4. Utred straffreduktion för dem som hjälper till att utreda
            brott de är inblandade i
          </head>
          <p xml:id="i-VKpR8xNsNsvp5ubDopdY5G">
            Ett problem för både rättssäkerheten och effektiviteten är stora
            komplicerade mål som pågår i åratal. Det ligger i samhällets men
            även målsägandens intresse att brott klaras upp. Svårigheten att
            få människor att vittna eller att på annat sätt bidra till ökad
            brottsuppklaring är ett problem. För att öka effektiviteten i
            rättsprocessen menar vi att misstänkta personer som hjälper till
            att utreda brott de är inblandade i ska kunna få straffreduktion
            på straffet. Tanken är att samarbete ska gynna samhället. Detta
            bör regeringen utreda.
          </p>
          <head xml:id="i-CVx6PUj9kabqweM4g7tFjB" type="h2">
            4.5. Polisens infiltration
          </head>
          <p xml:id="i-DFXqa5Uroa2kpSL4qqEwFb">
            I arbetet med att upptäcka och bekämpa brott kan det vara nödvändigt
            att använda sig av särskilda spaningsmetoder. Infiltrationsoperationer
            har på detta område under senare år fått ökad betydelse. I Sverige
            saknas dock, till skillnad från flera andra länder, bestämmelser
            om hur infiltrationsoperationer ska gå till. Det medverkar till
            att det finns en osäkerhet om vad en polisman får göra under infiltrationsprocessen.
            Frågan har utretts genom betänkandet SOU 2010:103 Särskilda spaningsmetoder,
            som föreslagit en lagreglering. Regeringen har emellertid ännu
            inte presenterat en sådan lagstiftning, och fram till dess en
            lagstiftning kommer innebär det en stor osäkerhet för polisen
            hur man ska verka i infiltrationsprocesser. Detta hämmar polisens
            arbete. Vi menar därför att regeringen skyndsamt måste presentera
            en lagstiftning som ger polisen möjlighet att kunna arbeta med
            infiltration under rättssäkra former.
          </p>
          <head xml:id="i-Wxp6mh93NBJ7Tiuo5D93C7" type="h1">
            5. Bekämpa terrorism
          </head>
          <p xml:id="i-7qUUZAuuVTv9CbVHTAWGFe">
            Under de senaste åren har terrorismen blivit ett allt större
            hot mot samhället. Flera terroristdåd har drabbat vår omvärld.
            Också i Sverige har hotbilden förändrats. Terrorn utförs inte
            bara av grupper utan även av personer som agerar på egen hand.
            Det gör utvecklingen mera komplex och svårbedömd. Den svenska
            hotbilden påverkas i stor utsträckning av vad som händer i vår
            omvärld och kan förändras snabbt.
          </p>
          <p xml:id="i-EUbygEm4CG7jrB54Zz8kMZ">
            Terrorismen sprider fruktan och skräck, destabiliserar eller
            förstör grundläggande politiska, konstitutionella, ekonomiska
            eller sociala strukturer. Ny teknik och nya medier skapar större
            möjligheter för terrorister att visa sina budskap, men också att
            kommunicera och inspireras av varandra. Ny teknik gör det även
            lättare att planera, rekrytera, finansiera och utföra olika dåd.
          </p>
          <p xml:id="i-NUUUnaHkKsJjRwpFj31uNZ">
            Kampen mot terrorismen måste föras både internationellt och i
            Sverige. Vår förmåga att förebygga och bekämpa extremism och terrorism
            måste ständigt förbättras. Det kräver att våra brottsbekämpande
            myndigheter får resurser och verktyg för detta. Det måste till
            ett fortsatt samarbete mellan stater och internationella organisationer,
            t ex FN och EU.
          </p>
          <p xml:id="i-BuW2gE7WCXy4p25XaGLyxS">
            Förberedelser till terrorbrott kan vara svåra att upptäcka, och
            det utvecklas ständigt nya mönster. Det finns tydliga kopplingar
            mellan terrorism och den grova organiserade brottsligheten, eftersom
            terrorism inte sällan finansieras genom andra brott kopplade till
            bland annat narkotika, rån och kidnappningar. Därför är det viktigt
            att myndigheter som har till uppgift att förebygga och upptäcka
            terrorism arbetar på flera plan och har en effektiv samverkan.
            Vi måste sträva efter förbättrad samverkan.
          </p>
          <p xml:id="i-T8iTKrX7AAPWhPHrG3UWKu">
            De brottsbekämpande myndigheterna är i behov av tidig information
            för att kunna förhindra att grova brott sker. Att de brottsbekämpande
            myndigheterna har förmåga att under rättssäkra former skaffa underrättelser
            till exempel via signalspaning kan vara avgörande för att förhindra
            terrordåd. För Säkerhetspolisens del handlar det om att bl.a.
            kartlägga företeelser, förhindra och bekämpa terroristbrott eller
            att kartlägga främmande underrättelseverksamhet mot svenska intressen.
            I detta arbete kan information som erhållits genom signalspaning
            vara helt avgörande för att kunna fastställa och avslöja hot men
            också för att avföra hot. På initiativ från Socialdemokraterna
            kommer nu Säkerhetspolisen att få möjlighet att inrikta sig på
            signalspaning.
          </p>
          <p xml:id="i-8wbn6caM348u3JS6Ex45B3">
            I kampen mot terrorismen måste rättssäkerheten gentemot den enskilde
            individen vara tydlig. Både i Sverige och internationellt måste
            det vara tydligt att de mänskliga rättigheterna också ska gälla
            i kampen mot terrorism.
          </p>
          <p xml:id="i-3swZoqLcyTnjyQ8xXCxhVs">
            En avgörande del i det förebyggande arbetet mot terrorism måste
            vara att minska enskilda och gruppers vilja att begå eller stödja
            terroristbrottslighet. För att nå framgång med en strategi mot
            terrorism krävs en grundlig samhällsanalys som tar ett brett perspektiv.
            En av de viktigaste åtgärderna för att bekämpa terrorismen är
            att fokusera på orsakerna till att människor väljer en extremistisk
            bana där våld används som metod för att nå politiska mål. Vår
            grundsyn är att väldigt få människor under normala omständigheter
            väljer att bli kriminella eller våldsbejakande extremister. Däremot
            är det alltför många som upplever att de inte är en önskvärd del
            av samhället och därför väljer att vända sig från det på olika
            sätt. Det är tydligt att den ökade polariseringen i samhället
            utgör ett hot inför framtiden när det gäller extremism.
          </p>
          <p xml:id="i-Ug1b9HB8S7RWaTmx5ijezi">
            Ett växande problem på senare år är att unga svenskar reser utomlands
            för att få träning och för att delta i illegala våldshandlingar.
            På det viset riskerar de att utgöra ett hot mot de länder de reser
            till. I de fall de återvänder till Sverige för de dessutom med
            sig kunskaper och kontakter som kan göra det lättare för dem själva
            eller andra att stödja terroristbrott. Det är viktigt med ett
            aktivt arbete för att minska rekryteringsmöjligheterna till extremistiska
            organisationer.
          </p>
          <p xml:id="i-Hs5eYFrgFCN2wHY8wXyYzF">
            För att motverka extremism, och i förlängningen även terrorism,
            måste vi arbeta med grundläggande värderingar tidigt. Det är ett
            uppdrag som ska omfatta hela samhället, allt ifrån skolan till
            föreningsliv och organisationer. Demokratiska principer och värderingar
            måste stöttas i alla dess former. Avhopparverksamheter är ett
            viktigt verktyg för att bryta grupperingar där extrema åsikter
            finns.
          </p>
          <head xml:id="i-StevPzyz4id4HYFn7WTZbk" type="h1">
            6. Ekonomisk brottslighet
          </head>
          <p xml:id="i-E4iGpEbZJvMXSZVh26vKo3">
            Den ekonomiska brottsligheten tar sig nya och allt mer förslagna
            uttryck. Skatteverket bedömde för några år sedan att summan av
            uteblivna skatter på grund av fel och brott uppgick till 130 miljarder
            kronor, varav 100 miljarder kunde kopplas till företagssektorn.
            Enligt Brottsförebyggande rådet kostar den ekonomiska brottsligheten
            samhället långt mer pengar än den traditionella brottsligheten.
          </p>
          <p xml:id="i-7GShUMLWZ4HbjmCzVMAti5">
            Mörkertalet för den ekonomiska brottsligheten är större än för
            andra brott. Det beror på att ekobrotten sällan drabbar någon
            enskild person mer än indirekt. Att brottsligheten upptäcks är
            ofta slumpmässig och beror på vilka resurser som läggs ner i form
            tillsyns- och kontrollfunktioner från samhällets sida.
          </p>
          <p xml:id="i-FqXFnogbmSuEoqpxfpBUub">
            Ekobrottsmyndigheten har konstaterat att kopplingen mellan den
            organiserade brottsligheten och allvarlig ekonomisk brottslighet
            växer. Den svarta sektorn har tydliga inslag av grov organiserad
            brottslighet. Ekonomisk brottslighet skadar konkurrensen i de
            branscher den uppträder, göder svartjobb och drabbar hederliga
            företagare hårt. När dessutom grov organiserad brottslighet är
            inblandad kan detta också ta sig uttryck i hot och utpressning.
            Därför är det viktigt att förstärka ansträngningarna för att bekämpa
            ekonomisk brottslighet.
          </p>
          <p xml:id="i-2kdNBR6ZGpaxdJu4KeerGM">
            Att Ekobrottsmyndigheten tilldelas ett nationellt ansvar i bekämpningen
            av ekobrotten och får i uppdrag att bygga upp en nationell kriminalunderrättelsetjänst
            skulle innebära en förstärkning på området. Men det ställer även
            höga krav på samarbetet mellan de brottsbekämpande myndigheterna.
            Ytterligare en åtgärd som vi ser behov av är att förstärka informationsutbytet
            vid samarbete mot grov organiserad brottslighet. Men det krävs
            även mer resurser. Ekobrottsmyndigheten gör bedömningen att de
            behöver mer resurser för att förstärka möjligheten att återföra
            brottsvinster, förstärka it-stödet och arbetet mot den allra grövsta
            ekonomiska brottsligheten. Ekobrottsmyndigheten föreslås nu få
            ett ökat anslag i regeringens budget i och med att myndigheten
            får nationellt ansvar för hela ekobrottsbekämpningen samt för
            att skapa en rikstäckande kriminalunderrättelsetjänst. För att
            utveckla grundverksamheten tilldelas endast en mindre summa. Vi
            menar att detta inte är tillräckligt. Vi vill därför öka resurserna
            ytterligare till Ekobrottsmyndigheten under 2013. Mer om detta
            återfinns i vår utgiftsområdesmotion på utgiftsområdet.
          </p>
          <p xml:id="i-4BnTKxNRdHn9rD5ZcbGuok">
            Det är viktigt att bekämpa drivkrafterna bakom grov organiserad
            brottslighet. Därför bör arbetet mot att minska de kriminella
            vinsterna prioriteras. Vi vill se en effektivare bekämpning av
            penningtvätt. I mars i år lämnade en utredning (SOU 2012:12) ett
            förslag som innebär att kriminaliseringen av penningtvätt görs
            mer ändamålsenlig och lättillgänglig. Bland annat föreslås att
            det straffbara området utvidgas och att det blir möjligt att döma
            till ansvar trots att ett specifikt förbrott inte är styrkt. Ett
            dispositionsförbud föreslås även för egendom. Vi menar att regeringen
            nu skyndsamt måste återkomma till riksdagen med ett förslag som
            innebär effektivare möjligheter till att bekämpa penningtvätt.
            Därtill måste sekretessformuleringar som hindrar Skatteverket
            att rapportera misstänkt penningtvätt ändras.
          </p>
          <p xml:id="i-8VDQg1mMYTEsKAsM8NakqM">
            Den socialdemokratiska regeringen presenterade en handlingsplan
            mot den ekonomiska brottsligheten 2004. Det arbetet har den borgerliga
            regeringen dessvärre valt att inte fullfölja. Vi menar att det
            är dags att presentera en ny handlingsplan med ett bredare grepp
            där både grov organiserad brottslighet och ekonomisk brottslighet
            ingår. Mer insatser mot skattefusk och ekobrott återfinns i vår
            kommittémotion Bekämpa skattefusk, ekobrott och illojal konkurrens.
          </p>
          <head xml:id="i-FUKquZMhPCASLGrch7hBzE" type="h1">
            7. Korruption
          </head>
          <p xml:id="i-TyPsgoKrC85X1aBXrzXxyh">
            Korruption är en allvarlig företeelse och förekommer både inom
            privat och inom offentlig verksamhet. Där den kommersiella och
            offentliga sektorn möts är risken för korruption särskilt stor.
            Om korruption får fäste inom den offentliga sektorn är det särskilt
            oroande då det kan rubba förtroendet för den kommunala och statliga
            förvaltningen, men även för de demokratiska institutionerna i
            samhället. Om förtroendet för det svenska samhällsskicket rubbas
            påverkas stabiliteten i samhället. Därför är det särskilt viktigt
            att vidta åtgärder som motverkar denna typ av korruption.
          </p>
          <p xml:id="i-8967s3877AKJXUE6KTBLww">
            Vi har kunnat se en utveckling i samhället där avregleringar
            flyttat på gränser mellan privat och offentligt ansvar och utförande
            i olika verksamheter. Ibland sker detta genom upphandling, ibland
            genom etableringsfrihet för privata aktörer. Det finns även en
            omfattande tillsynsverksamhet från det offentliga över kommersiell
            verksamhet som kan locka till oegentligheter. Offentlig verksamhet
            och privat verksamhet styrs såväl av olika mål som av olika regelverk.
            När det finns stora vinstintressen i offentliga tjänster ökar
            behovet av att skydda oss från korruption.
          </p>
          <p xml:id="i-7NvSfB9Tcd9s7WBs2Dwj4v">
            Mutbrott och andra oegentligheter både inom privat och inom offentlig
            sektor kan förekomma under lång tid utan att avslöjas. När verksamheten
            väl avslöjas är det svårt att bevisa att ett brott begåtts. Ett
            av skälen till detta är att de personer som är inblandade i verksamheten
            har allt att vinna på att oegentligheterna stannar i det fördolda.
            Därför är det viktigt att anställda eller andra personer som har
            insyn i verksamheten, t ex styrelseledamöter, kan slå larm till
            medier, myndigheter eller en högre chef utan att de riskerar efterräkningar.
            Sådana brukar kallas för whistle blowers. Vi vill utreda hur skyddet
            för whistle blowers kan förstärkas.
          </p>
          <p xml:id="i-JBEqDFbs4G8HL63ZYLfkTc">
            En annan faktor som också ger anledning att särskilt värna oss
            från korruption är det ökade inslaget av personval. Med ökade
            personvalsinslag ökar även risken för otillbörlig påverkan mot
            enskilda kandidater i olika typer av allmänna val.
          </p>
          <p xml:id="i-CrhQAHQQdJpVHyvACTryDD">
            En näraliggande och viktig fråga är den om partiernas finansiering.
            Vi menar att det är en självklarhet för alla partier i en öppen
            och fungerande demokrati att redovisa hur verksamheten finansieras.
            Det måste vara klart och tydligt för väljarna varifrån partierna
            får sina medel och vilka intressen som ligger bakom. En sådan
            ordning skulle både öka det politiska systemets legitimitet och
            förebygga korruption i vid mening. Europarådet har ställt krav
            på att partierna öppet ska redovisa de ekonomiska bidrag som tas
            emot. Vi socialdemokrater har länge ställt krav på öppenhet och
            på lagstiftning om redovisning av partibidrag.
          </p>
          <p xml:id="i-46xYBn4m3f3pRuMgrbctfa">
            En annan utvecklingstendens i samhället är en utveckling där
            kriminella grupperingar utövar otillbörlig påverkan mot olika
            myndigheter i syfte att nå fördelar. Vi har kunnat konstatera
            att hot i olika former förekommer i högre utsträckning mot enskilda
            myndighetsföreträdare. Ett effektivare sätt än att hota är att
            erbjuda pengar eller tjänster mot förmåner. Trots att förtroendet
            för myndigheter, kommuner och tjänstemän är stort finns det anledning
            att särskilt beakta att denna typ av korruption kan komma att
            öka i samhället. Med anledning av vad som framförts ovan menar
            vi att regeringen måste genomföra en kartläggning av de hot och
            risker som finns för att korruption breder ut sig i offentlig
            sektor, hos förtroendevalda och offentlig verksamhet som sköts
            av privata aktörer.
          </p>
          <head xml:id="i-DsVvCnq8i1KdCuHSN6NWST" type="h1">
            8. Bekämpa övergrepp mot kvinnor och barn
          </head>
          <p xml:id="i-VjgDAXGJT9SnQK3rSfdkba">
            Övergrepp i nära relationer är ett stort problem i samhället.
            Ett av våra viktigaste mål är att förhindra denna typ av handlingar.
            Det absolut vanligaste relationsvåldet är det där mannen är våldsam
            mot den kvinna han lever med, men det finns också fall där det
            är kvinnan som är våldsam mot sin man. Våld kan också förekomma
            i samkönade relationer.
          </p>
          <p xml:id="i-F5FGnBT5HmGVWtvxDa6iL">
            Ett av svensk jämställdhetspolitiks viktigaste mål är att mäns
            våld mot kvinnor ska upphöra.
          </p>
          <p xml:id="i-75quYdG7m4eF8nb3iuBJrg">
            Mäns våld mot kvinnor är ett jämställdhetsproblem som står att
            förklara i den könsmaktsordning som bygger på mäns överordning
            och kvinnors underordning. Sverige har i många år varit ett föregångsland
            när det gäller att bekämpa mäns våld mot kvinnor. Grunden för
            detta arbete ligger i att påverka mäns attityder och en fortsatt
            strävan mot ökad jämställdhet. Sådana förändringar tar tid och
            kräver insatser i och av hela samhället, inom familjen, i skolan
            och i arbetslivet.
          </p>
          <p xml:id="i-MjdSxqWcQvkF8rUXMmFpGM">
            I strävan efter att öka skyddet för kvinnor och barn har lagstiftning
            och rättsväsen en central roll. Men vi måste även arbeta med de
            verksamheter som inriktas på att förhindra att olika typer av
            övergrepp förekommer och sådana som syftar till att handlingarna
            inte ska upprepas.
          </p>
          <p xml:id="i-KVhUpTY5gD6k5catwgr43a">
            Betydligt fler kvinnor än män uppger t ex att de utsatts för
            sexualbrott. Enligt Nationella trygghetsundersökningen (NTU) uppgav
            1,4 procent av kvinnorna och 0,4 procent av männen att de blivit
            sexuellt tvingade, angripna eller ofredade under 2009.
          </p>
          <head xml:id="i-CS4s3rv3FgKvku9r6AtF5c" type="h2">
            8.1. Inför ett nytt brott för våldtäkt
          </head>
          <p xml:id="i-ScNcxTDUqw7pZmY1x2iz56">
            Vi menar att det finns anledning att markera tydligare att våldtäkt
            är ett av de allra allvarligaste brotten. Därför bör det införas
            en särskilt sträng straffskala om synnerligen grov våldtäkt. Straffet
            skulle kunna vara 610 års fängelse. Denna rubricering bör främst
            komma ifråga i de fallen som tidigare rubricerats som grov våldtäkt
            och har ett synnerligen högt straffvärde, exempelvis då synnerligen
            grovt våld använts, lidandet varit synnerligen stort, våldtäkten
            skett under lång tidsutsträckning, det rört sig om flera våldtäktsmän
            eller skett mot en person som har begränsade möjligheter att försvara
            sig, t ex mot ett barn. Grov våldtäkt skulle då omfatta färre
            brott och därigenom skulle straffskalan kunna utnyttjas bättre.
          </p>
          <head xml:id="i-Eg5EwyK6APM968BCyf6Ug5" type="h2">
            8.2. Tillsätt en granskningskommission för våldtäktsärenden
          </head>
          <p xml:id="i-341kwomUFqrKbzd2kvYnGQ">
            Våldtäkter är ett brott som drabbar kvinnor i mycket högre utsträckning
            än män. Antalet anmälda våldtäkter 2011 mot kvinnor 18 år eller
            äldre var 3 415, jämfört med 123 när det gäller män för samma
            period. Det totala antalet anmälda våldtäkter har tredubblats
            de senaste tio åren.Till viss del beror det på lagförändringar
            eller att anmälningsbenägenheten ökat. Det kan inte heller uteslutas
            en ökning av det faktiska antalet våldtäkter. Samtidigt visar
            statistiken att påfallande få våldtäktsanmälningar leder till
            åtal. Enligt Amnestys rapport från 2008, Fallet nerlagt Våldtäkt
            och mänskliga rättigheter i de nordiska länderna, särbehandlas
            våldtäktsutredningar i förhållande till andra utredningar. Vi
            menar i likhet med rapporten att det behövs mer kunskap om varför
            så få våldtäktsanmälningar leder till åtal. Amnesty föreslår att
            en granskningskommission tillsätts för att få mer kunskap om problemet
            och för att komma till rätta med eventuella brister i förundersökningar.
            Vi stöder detta förslag och menar att regeringen bör tillsätta
            en sådan granskningskommission.
          </p>
          <head xml:id="i-JiX5BDJV9Cpc8Prr1ZFurC" type="h2">
            8.3. Människohandel
          </head>
          <p xml:id="i-MbU2E58p6MyU4DbbPy1Ljf">
            All människohandel är avskyvärd. Varje köp av någons kropp bygger
            på en exploatering och ett utnyttjande av dennes utsatthet. Mer
            än en miljon kvinnor och barn varje år säljs som sexslavar till
            Europa. Sexslavhandel är inte bara oerhört inkomstbringande utan
            även mer riskfritt än både vapen- och droghandel. Dessutom kan
            varan eller offret återanvändas om och om igen. Vi socialdemokrater
            vill gå ytterligare ett steg för att bekämpa människohandel och
            prostitution i Sverige. Tiden är mogen för att slopa brottet koppleri
            och istället kalla detta brott för dess rätta namn, nämligen människohandel.
            Vi får med ett nytt människohandelsstraff därmed ett högre straffvärde
            än för koppleri och en lagstiftning som ligger i takt med verkligheten
            och samhällets utveckling.
          </p>
          <p xml:id="i-8kWCs82vj8RPaZN3qUcrVh">
            En sådan ny brottsrubricering skulle också öka skyddet för brottsoffret.
            Koppleri är nämligen ett brott mot staten, medan människohandel
            är ett brott mot person. Skulle de som idag döms för koppleri
            istället dömas för människohandel innebär det att brottsoffret
            får ökade möjlighet till upprättelse och skadestånd. Dessutom
            ger människohandel ett betydligt högre straffvärde vilket vore
            mer överensstämmande med brottets art.
          </p>
          <p xml:id="i-QtV1nFNBD9zrW7SWgpFNRS">
            Den svenska lagstiftningen mot sexköp har uppmärksammats internationellt.
            Inte minst för att fler länder har sett den tydliga kopplingen
            mellan prostitution och människohandel. Att kunna bekämpa människohandel
            för sexuella ändamål på ett effektivt sätt kräver även ett tydligt
            avståndstagande från prostitution. Den utvärdering som skett av
            sexköpslagen visar att förbudet mot köp av sexuell tjänst har
            haft avsedd effekt och utgör ett viktigt instrument för att förebygga
            och bekämpa prostitution och människohandel för sexuella ändamål.
            I utvärderingen pekas det på att det för polisen är uppenbart
            att förbudet mot sexköp fungerar som en barriär för människohandlare
            och kopplare som överväger att etablera sig i Sverige. Kriminaliseringen
            av sexköp har inneburit att andelen män som uppger att de vid
            något tillfälle köpt sex minskat. Regeringen måste ta initiativ,
            både inom EU och internationellt, för att driva på fler länder
            att anamma den svenska sexköpslagen.
          </p>
          <head xml:id="i-BWaUB8D83K2jmEF6S3CqnY" type="h2">
            8.4. Kravet på dubbel straffbarhet vid sexköp ska bort
          </head>
          <p xml:id="i-4XtxCRF1bm3n2gqVBRPU57">
            Människohandel, barnsexturism och prostitution visar på en omänsklig
            syn där individer betraktas som slavar som kan köpas och säljas
            på en marknad. Den som utnyttjas kan återanvändas om och om igen,
            vilket gör verksamheten oerhört inkomstbringande för de kriminella
            nätverk som står bakom sexindustrin. Vi socialdemokrater anser
            att alla har ett gemensamt ansvar för att skydda såväl barn som
            vuxna mot prostitution. Sexköp kriminaliserades därför i Sverige
            1999, på vårt initiativ.
          </p>
          <p xml:id="i-8LzH5kVpSyU44pj3zUukxK">
            Utvärderingen som skedde nyligen av sexköpslagen visar att förbudet
            mot sexköp har haft effekt och utgjort ett viktigt redskap för
            att förebygga och bekämpa prostitution och människohandel. Sexköpslagen
            har såväl avskräckande effekt som normerande verkan. Internationella
            studier visar även att hot, misshandel och våldtäkter är vanligt
            i samband med prostitution. I stort sett alla som prostituerar
            sig vill lämna prostitutionen om de hade andra försörjningsalternativ.
            Nu är det hög tid att ta ytterligare ett steg framåt. Vi ska inte
            exportera sexslaveriet utomlands. Även svenskar som köper sex
            utomlands ska kunna lagföras för detta i Sverige. Norge har genomfört
            en sådan lag nyligen. Vi vill ta bort kravet på dubbel straffbarhet
            vid sexköp. Regeringen bör återkomma med ett sådant lagförslag
            snarast. Vi vill även införa skadestånd för brottsoffret.
          </p>
          <head xml:id="i-M1nR9q9btQmDAQf4KJMZjN" type="h2">
            8.5. Preskriptionstiden för sexualbrott och andra grova brott
            mot barn
          </head>
          <p xml:id="i-WGgXyGCEVCDPbdhnwDyBY6">
            Många barn utsätts för grova övergrepp som skadar dem för resten
            av livet. Det kan dröja långt in i vuxen ålder innan man orkar,
            vågar eller får möjlighet att bearbeta händelserna och vill anmäla
            dem. Har man varit utsatt för den här typen av övergrepp är det
            viktigt att det finns en möjlighet att få upprättelse, även om
            det gått lång tid. Har man begått grova övergrepp mot ett barn
            ska man också kunna fällas för detta, även om det har gått lång
            tid. Vi vill därför att regeringen ska utreda om preskriptionstiden
            för sexualbrott och andra allvarliga övergrepp mot barn kan tas
            bort.
          </p>
          <head xml:id="i-7me27Bqtt4pTqU1oSwdHys" type="h2">
            8.6. Förbättra kontaktförbud i gemensam bostad
          </head>
          <p xml:id="i-Ec6vMPWGssXTgqf4tKcZEA">
            Kontaktförbud avseende gemensam bostad har inte tillämpats i
            tillräcklig utsträckning för att kunna ge ett relevant skydd för
            personer, oftast kvinnor, som utsatts eller riskerar att utsättas
            för brott. En genomgång av antalet meddelade kontaktförbud avseende
            gemensam bostad sedan 2003 är nedslående. Av drygt 4 000 meddelade
            kontaktförbud per år mellan 2005 och 2009 avser endast runt 100
            per år den gemensamma bostaden. Det är en utveckling man inte
            kan vara nöjd med.
          </p>
          <p xml:id="i-Losbhnt8JksNMNCz3ruvL">
            Anledningen till att antalet kontaktförbud i gemensam bostad
            är så få är flera. Men det är tydligt att kraven för att kunna
            tillämpa kontaktförbud avseende gemensam bostad är så högt ställda
            att situationen hinner bli så allvarlig att andra frihetsberövande
            åtgärder i stället träder in. Om kontaktförbudet ska kunna användas
            mer i preventivt syfte, vilket även skulle innebära ett utökat
            brottsofferperspektiv, så skulle kravet för att få kontaktförbud
            avseende gemensam bostad behöva mildras. Att inte den som utsätts
            för t.ex. hot eller andra brott ska behöva flytta utan i stället
            den som utsätter någon för detta är en viktig principfråga. Följden
            blir att samhället inte kan erbjuda tillräckligt skydd för kvinnor,
            som det ju oftast handlar om, som utsatts för fysiskt, psykiskt
            eller sexuellt våld av män de lever ihop med. Detta i sin tur
            innebär att det i alltför många fall är den utsatta kvinnan som
            tvingas flytta från den gemensamma bostaden. Vi anser att det
            är dags att vända på detta. Vi menar att detta kan göras genom
            att begreppet påtaglig risk tas bort. På våren 2011 gav riksdagen
            regeringen i uppdrag att stryka villkoret påtaglig risk och snarast
            återkomma med ett nytt lagförslag. Det är nu hög tid att regeringen
            återkommer till riksdagen med ett lagförslag.
          </p>
          <head xml:id="i-14TaPwiiwUhKPZuNwHBFuh" type="h2">
            8.7. Bättre behandling i kriminalvården samt uppföljning vid
            frisläppandet
          </head>
          <p xml:id="i-5uMWMPWwt7bBtrBCfYc3sy">
            Det finns idag olika behandlingsinsatser för sexualbrottsdömda.
            Vi menar att denna behandling kan stärkas ytterligare. Med validerade
            behandlingsmetoder kan återfallsrisken minskas med 3040 procent,
            menar Sexualmedicinskt centrum. Vi menar att även frisläppta före
            detta sexualförbrytare måste följas upp och erbjudas hjälp och
            stöd på ett bättre sätt än idag.
          </p>
          <head xml:id="i-6PPNts8qE417EugUX9kS3U" type="h2">
            8.8. Skärp kampen mot sexuell exploatering av barn och unga
          </head>
          <p xml:id="i-Y6anHVBGVYNw3XBEPJc7cm">
            Övergrepp mot barn är bland det mest avskyvärda brott som kan
            ske. Det handlar om grova kränkningar av barns rättigheter. När
            personer åker till ett annat land för att begå övergrepp på barn
            kallas det ibland för barnsexturism. Barnsexturism förekommer
            i hela världen, men företeelsen flyttar på sig i och med att förövarna
            flyttar runt till de länder där det är lättast att utnyttja barn
            och där rättsväsendet är svagast.
          </p>
          <p xml:id="i-FuoouSPuipRP6dket9SHiW">
            Barnsexturismen är omfattande men samtidigt finns det en stor
            osäkerhet kring hur stor den är, vilka som är förövare, hur återfallsfrekvensen
            i brott ser ut, destinationsorter, om förövarna kan kopplas till
            andra sexualbrott, hur internet och ny teknologi påverkar exploateringen
            m.m. Vi menar att regeringen bör ta initiativ både nationellt
            och i EU för att kartlägga och bekämpa förekomsten av så kallad
            barnsexturism i världen. Europol skulle kunna få en tydlig roll
            i detta arbete.
          </p>
          <p xml:id="i-8p6T3DRNmzMgTdUJBYGJww">
            Trots att barnsexturismen har uppmärksammats mycket under senare
            år är antalet lagförda som begått brott utanför Sveriges gränser
            relativt liten. Det kan bero på utredningssvårigheter eller problem
            i det internationella rättsliga samarbetet, men en annan faktor
            är även det låga antalet anmälningar. Ecpat genomförde en undersökning
            2010 som visade att få av de intervjuade visste vad de skulle
            göra om de såg tecken på barnsexturism. Därför behövs det ytterligare
            informationsinsatser gentemot svenska turister om problemet och
            vilka insatser de kan bistå med. Fler ögon som kan anmäla har
            en avskräckande inverkan.
          </p>
          <p xml:id="i-64DsQXVXqR5PN8FKvLTPmX">
            Barnsexhandeln spänner idag över många departements ansvarsområden.
            Det är viktigt att någon tar ett helhetsgrepp om frågan. Därför
            måste det tydliggöras att en minister i regeringen har ansvar
            för hela barnsexturismen som fråga. Då faller den inte mellan
            stolarna, vilket den gör idag. Arbetet mot barnsexturism måste
            samordnas och koordineras. Det skulle kunna göras genom att tillsätta
            en arbetsgrupp bestående av representanter från olika departement.
          </p>
          <p xml:id="i-NcJpajU5rxcVpQg9RrtcdX">
            Vi vill även se en ökning av antalet polisiära sambandsmän på
            Sveriges ambassader i de områden där man vet att barnsexturism
            är vanligt förekommande. Konsulat och ambassader ska rapportera
            alla svenskar som anmäls, åtalas och döms för denna typ av brott
            utomlands till svenska myndigheter.
          </p>
          <head xml:id="i-TeBKQ3gR28HV1uz7T7pdSi" type="h1">
            9. Brottsoffer
          </head>
          <p xml:id="i-S1uy7ySYyWe692RTwYCBDg">
            Alla människor har rätt att känna sig trygga i vardagen. Trygghet
            mot brott innebär att inte behöva känna rädsla för att utsättas
            för övergrepp, att samhället reagerar snabbt och tydligt när brott
            inträffar och ger stöd och upprättelse till brottsoffer. Samhället
            måste skapa förutsättningar för att minska de fysiska, psykiska
            och ekonomiska skador som uppkommer av brott. Ett brottsoffer
            ska veta att hon får stöd från alla led rättsväsen, sjukvård,
            socialtjänst, brottofferjourer, kvinnojourer och liknande.
          </p>
          <p xml:id="i-Chzc2Fgsf1FAiEDcYzKizJ">
            Brottsoffer måste känna förtroende för rättsväsendet. Därför
            måste rättsväsendet lyckas med sina huvuduppgifter, att utreda
            brott, att binda gärningsmän till brotten och att lagföra dessa.
            Annars finns det en risk för att personer som utsatts för brott
            inte anmäler dessa.
          </p>
          <p xml:id="i-XsQ2Akfi6DuQKygSnkfg4b">
            Rättsväsendet måste arbeta med bemötandefrågor gentemot brottsoffer.
            Det handlar om hur polis, åklagare och socialtjänst uppträder
            mot och ger stöd till brottsutsatta. En viktig del i att stärka
            stödet för den som utsatts för ett brott är att ge information
            om vad som händer efter anmälan.
          </p>
          <p xml:id="i-SBCZMf6oEzCk7kCf67pxMV">
            De ideella föreningar och organisationer som arbetar med att
            stödja och hjälpa brottsutsatta, till exempel brottsofferjourer
            och kvinnojourer, gör ett ovärderligt arbete. Vi vill stärka deras
            möjligheter att arbeta ytterligare.
          </p>
          <head xml:id="i-48ESV71oqpWaf8fSsasKNz" type="h2">
            9.1. Skyddad identitet
          </head>
          <p xml:id="i-De2kvX2A7E3z1sk1pk1mZW">
            Många människor lever idag under allvarliga hot, vilket utgör
            ett stort problem i deras liv. Ett vanligt scenario är att en
            man hotar och förföljer sin före detta hustru eller flickvän.
            Men det kan även röra sig om att någon känner sig allvarligt hotad
            av kriminella personer. För att skydda sig från dessa hot kan
            det krävas att personuppgifter som i vanliga fall är öppna genom
            offentliga register skyddas.
          </p>
          <p xml:id="i-2riNJKnvbS5MzGaFK2AbWK">
            Genom att ta kontakt med Skatteverket kan man begära att uppgifter
            sekretessmarkeras, vilket ibland kallas för att man erhåller skyddad
            identitet. En sådan sekretessmarkering innebär att myndigheterna
            ska göra en noggrann prövning innan uppgifter lämnas ut. Det saknas
            formella krav kring denna begäran, men vid en sådan begäran om
            sekretessmarkering finns ofta krav på intyg, t.ex. från polisen
            eller socialtjänsten, som styrker att det finns en hotbild.
          </p>
          <p xml:id="i-RT7bJ6JaysSMtbVMLggHJE">
            För den som fått sekretessmarkering görs ofta en prövning efter
            viss tid om skyddet skall kvarstå. Om det skall upphävas tas beslut
            av enskild handläggare på Skatteverket. Ett problem är att det
            idag saknas möjlighet att ompröva eller rättsligt överklaga den
            enskilde handläggarens beslut om ett upphävande av sekretessmarkering.
            Ett sådant upphävande kan för den enskilde då leda till en stor
            otrygghet och utsatthet. Vi menar att det är nödvändigt att se
            över Skatteverkets hantering av upphävandet av en sekretessmarkering
            för att minska otryggheten för dem som känner sig hotade och för
            att förbättra rättssäkerheten.
          </p>
          <head xml:id="i-HHnMusMzikx7LqhnG5xpLY" type="h2">
            9.2. Målsägarbiträde redan vid anmälan
          </head>
          <p xml:id="i-JJwJAmbCHJ7KtX1SpBYyWP">
            Vi vill nu ta ytterligare steg för att förbättra tryggheten.
            Vi vill att målsägandebiträden ska komma in tidigare i processen.
            Redan när brottsanmälan sker ska målsägande ha rätt till ett målsägandebiträde.
            Det stöd och den hjälp ett målsägandebiträde kan ge betyder mycket
            för den som utsatts för våld eller sexualiserat våld och ofta
            befinner sig i en traumatiserad situation. Ett sådant stöd kan
            även bidra till att få fram fakta som kan vara behjälplig i den
            fortsatta utredningen.
          </p>
          <head xml:id="i-2U8Ww6mN2wXHzGnM3sR3vs" type="h2">
            9.3. Fler barnahus
          </head>
          <p xml:id="i-JbeFxjS62uBE9XfqguFVe8">
            Det är viktigt att bemöta barn och ungdomar som är brottsoffer
            på rätt sätt. Första kontakten kan många gånger vara avgörande
            för deras fortsatta bearbetning och hantering av vad de varit
            med om. Sedan några år finns det barnahus runt om i landet där
            man samlar alla utredande myndigheter, stöd och behandling under
            ett och samma tak i en miljö som är anpassad för att i största
            möjliga mån minska påfrestningarna för barnet. Denna verksamhet
            har efter utvärdering visat sig vara mycket väl fungerande på
            så sätt att barn som utsatts för våld eller övergrepp fått ett
            bättre bemötande, bättre stöd i rättsprocessen och bättre psykosocialt
            stöd i den inledande fasen av den rättsliga utredningen. Den så
            viktiga samverkan mellan myndigheterna har blivit mer effektiv.
            Vi vill se att det ska finnas minst ett barnahus i varje län framöver,
            vilket regeringen aktivt bör stimulera. Vi anser också att regeringen
            bör medverka till att barnahusens uppdrag ska omfatta barn upp
            till 18 år. Kommunerna måste utveckla det egna stödet samt uppmuntra
            och stödja frivilligorganisationer som vill arbeta med stöd till
            brottsoffer och dennes anhöriga. Det är även viktigt att utvärdera
            och utveckla den verksamhet som finns på barnahusen idag genom
            forskning.
          </p>
          <head xml:id="i-7yQuAHkMGZT4XqZ8NYNFr7" type="h2">
            9.4. Särskild kompetens på akutsjukhusen
          </head>
          <p xml:id="i-PoeG592zDmHvUMX36iynka">
            Många kvinnor som blir våldtagna och som söker sjukhusvård polisanmäler
            inte övergreppen. Men många som polisanmäler sexuella övergrepp
            kommer inte till sjukvården i tid för att säkra bevis. I många
            fall söker kvinnor vård först efter flera dagar eller veckor.
            Vid ett flertal fall har våldtäktsoffer även påpekat att de i
            samband med övergrepp känt sig drogade. Droger går ur kroppen
            relativt fort. Därför är det viktigt att sjukvården också erbjuder
            drogtester på dem som söker vård för sexuella övergrepp.
          </p>
          <p xml:id="i-QJA9WKVM1AbP66s8BiwTmX">
            På Södersjukhuset i Stockholm sker det akuta omhändertagandet
            vid den särskilda mottagningen av särskilt anställd och utbildad
            barnmorska och kurator. Därefter sker en gynekologisk undersökning
            med provtagning av gynekolog som alltid assisteras av undersköterska.
            Gynekolog med särskild utbildning av Rättsmedicinalverket skriver
            därefter rättsintyg på samtliga patienter. På detta sätt ökar
            kvaliteten på de rättsintyg som kan komma att ligga till grund
            för en eventuell rättsprocess. Vi menar att regeringen måste arbeta
            aktivt för att alla akutsjukhusmottagningar i landet ska besitta
            den särskilda kunskap som krävs för att ta emot kvinnor som utsatts
            för sexuella övergrepp. Vi menar även att drogtester ska erbjudas
            som en viktig del i att säkra bevis.
          </p>
          <head xml:id="i-HsEuZpCzmZwTAyefuRn6dE" type="h2">
            9.5. Utveckla stödet till närstående
          </head>
          <p xml:id="i-2Axq8dGAkhDCZyw8xWFJUV">
            Runt en familj eller relation där det förekommer våld finns ofta
            anhöriga och andra närstående som påverkas av att våld förekommer.
            Kvinno-, tjej- och brottsofferjourer vittnar om att det är vanligt
            att närstående ringer och vill ha hjälp och råd. Enligt socialtjänstlagen
            hör det till socialnämndens uppgift att verka för att inte bara
            den som utsatts för brott får stöd och hjälp utan även dennes
            närstående. Idag saknas sådant stöd. Få, om ens några, kommuner
            har utvecklat ett planerat och genomtänkt stöd till närstående.
            Kommunerna bör utveckla det egna stödet till närstående, samt
            uppmuntra och stödja frivilligorganisationer som vill arbeta med
            stöd till närstående. Här finns ett dolt behov som behöver tillgodoses.
            Regeringen har inget sagt om hur stödet till närstående bör utvecklas,
            vilket är en brist. Vi menar att regeringen bör ges i uppdrag
            att i sina kontakter med kommunerna, stimulera dessa att utveckla
            stöd till närstående.
          </p>
          <head xml:id="i-Y8u38RKzVKutK7gE1WcpVB" type="h2">
            9.6. Stöd på nätet
          </head>
          <p xml:id="i-EaCKCsXyJGR7YDFwYDPeJm">
            Internet kan också användas på ett positivt sätt för att hjälpa
            ungdomar som utsatts för kränkningar av olika slag. Fryshuset
            i Stockholm har till exempel startat en verksamhet de kallar för
            Nätvandrarna . Den innebär att vuxna är tillgängliga på nätet
            för barn och ungdomar som behöver stöd och hjälp. En annan viktig
            verksamhet är tjejjour på nätet. Att göra tjejjourerna mer tillgängliga
            via nätet är viktigt eftersom många unga tjejer sköter stora delar
            av sina kontakter med andra på detta sätt. Vi har kunnat se att
            fler tjejjourer skapat denna typ av möjlighet att kunna ha kontakt.
            Det är viktigt att de tjejjourer som byggt upp en sådan viktig
            verksamhet får ekonomiskt stöd för sin verksamhet.
          </p>
          <head xml:id="i-EMDwEP2m5ejcyrzkPXPQBS" type="h1">
            10. Stärkta domstolar
          </head>
          <p xml:id="i-97BXDeXVMJRFUVp4unKLzw">
            I det svenska rättsväsendet har domstolarna en central ställning.
            De är oberoende och självständiga och ska tillgodose den enskildes
            rättstrygghet och rättssäkerhet. Samtidigt är det viktigt att
            handläggningen av mål sker på ett effektivt sätt.
          </p>
          <p xml:id="i-D2azyKafCJrwWeYR2pjb4j">
            Under de senaste åren har domstolarna förkortat sina handläggningstider
            betydligt. Problemet är emellertid fortfarande omfattande. Långa
            handläggningstider påverkar rättssäkerheten och urholkar förtroendet
            för rättsväsendet. Satsningar på polisen skapar ett högre tryck
            på resten av rättskedjan. Det är viktigt att det finns en balans
            mellan de olika myndigheterna. Att en rättegång sker inom rimlig
            tid skyddas både av grundlagen och av Europakonventionen.
          </p>
          <p xml:id="i-KZLUoXb9PYjEfh23HZXFUE">
            Det finns därför skäl att göra en översyn om domstolsförfarandet
            kan effektiviseras på olika sätt med bibehållen rättssäkerhet.
          </p>
          <head xml:id="i-JL6HE5gHcMxkj2Q8LqDyC3" type="h2">
            10.1. Nämndemannainstitutet
          </head>
          <p xml:id="i-PkzzEfbfpFEkGkWgZCesZd">
            Nämndemannainstitutet är viktigt och har ett starkt berättigande.
            Nämndemännens medverkan i våra domstolar bidrar till att tillgodose
            medborgarnas intresse av insyn i den dömande verksamheten och
            innebär en garanti för att verksamheten i domstolarna ligger i
            linje med allmänna värderingar i samhället. Nämndemännens medverkan
            bidrar också till att medborgarnas förtroende för domstolarnas
            verksamhet upprätthålls. Tanken bakom nämndemannainstitutet är
            att det ska vara människor från det omgivande samhället som kan
            bidra i dömandet med erfarenhet från samhällets olika delar. Förtroendet
            för våra nämndemän är beroende av att systemet fungerar på ett
            tillfredsställande sätt. En av förutsättningarna för att nämndemännen
            ska fungera är att de får utbildning. Idag pågår utbildning av
            nämndemän vid varje enskild domstol. Vi menar att det vore bra
            om utbildningen blir obligatorisk och likartad för hela landet.
            Alla nämndemän bör gå igenom en sådan utbildning innan de börjar
            döma.
          </p>
          <p xml:id="i-BGzZJPzsVm2QHunC6EpR4M">
            Både brottsoffret och den åtalade måste kunna räkna med en rättvis
            och opartisk rättegång, oavsett härstamning eller sexuell läggning.
            Ingen rättsprocess ska kunna misstänkliggöras för att ha påverkats
            av grumligt rastänkande eller hat mot homosexuella. Därför måste
            det ställas höga krav på dem som utses till nämndemän. Det är
            inte rimligt att personer med extremistiska åsikter ska kunna
            sitta i domstolar och döma. Det undergräver förtroendet för domstolarna.
            Det måste bli tydligt att lagstiftningen ger möjlighet till de
            politiska församlingarna att säga nej till utnämnande av personer
            i dömande församlingar som hyser extrema åsikter. En domstol kan
            dessutom entlediga en nämndeman som visat sig uppenbart olämplig
            för uppdraget. För att underlätta nomineringsprocessen av nämndemän
            bör tillsättandet av dessa skjutas ett halvår i förhållande till
            vad som gäller idag. Därmed ges partierna mer tid att arbeta med
            nomineringarna och att granska kandidaterna. Vi menar att det
            är dags för regeringen att se över regelverket för hur nämndemän
            utses och entledigas.
          </p>
          <p xml:id="i-VEbkkvCAJ7iSdhq2Z6Ci2R">
            För några år sedan skedde reform av reglerna för nämndemän. Syftet
            var bland annat att få en bredare sammansättning av nämndemän
            när det gäller ålder, kön, yrke och etnisk bakgrund. För att nå
            dit var en viktig del av reformen ett höjt arvode. Den borgerliga
            regeringen införde en halvdagsersättning som i vissa fall visat
            sig slå snett. En uppföljning av om effekterna av höjningen av
            den ekonomiska ersättningen till nämndemän blivit de åsyftade
            måste därför göras av regeringen.
          </p>
          <head xml:id="i-VGDzk1qfYCcz8uT4ES4SHr" type="h2">
            10.2. Lägg inte ner ytterligare domstolar
          </head>
          <p xml:id="i-RhxLzbCCzkvAAUfaCmKVTu">
            Under de senaste tio åren har Sveriges domstolar minskat med
            ungefär hälften. Domstolsverket föreslog nyligen ytterligare nerläggningar
            av fyra tingsrätter i landet. Ytterligare nerläggningar av domstolar
            riskerar att leda till sämre tillgänglighet och service för medborgarna.
            Det innebär även ett hot mot rättssäkerheten eftersom trycket
            redan är stort mot domstolarna med hänsyn till måltillströmningen.
            Det är viktigt att det medborgerliga förtroendet för landets rättsskipande
            verksamhet bibehålls. Vi menar att det därför är av stor betydelse
            att tingsrättsorganisationen inte förändras nu på så sätt att
            ytterligare domstolar läggs ner.
          </p>
          <head xml:id="i-8NzBkKbFAq6K4rJFR8ZfUN" type="h2">
            10.3. Effektivare domstolsförfarande
          </head>
          <p xml:id="i-WpYPLjXgFVaoExuuCLNFe3">
            Det finns skäl att fundera på hur domstolsförfarandet kan effektiviseras
            på olika sätt med bibehållen rättssäkerhet. Den socialdemokratiska
            regeringen tillsatte en utredning som kom med ett betänkande 2007
            (SOU 2007:26 Alternativ tvistlösning). I utredningen föreslogs
            bland annat två nya alternativa frivilliga förfaranden för prövning
            av dispositiva tvistemål. Tanken var att alternativen skulle vara
            både snabbare och billigare för parterna än den process som finns
            idag och skulle ses som ett alternativ till den traditionella
            tvistemålsprocessen. Det ena alternativet var ett införande av
            snabbrättegångar och det andra alternativet var ett förfarande
            för förhandsbeslut. För snabbrättegångar skulle målen vara avgjorda
            inom tre månader. Vi menar att det är viktigt att regeringen går
            vidare med dessa förslag. Pilotverksamhet skulle kunna ske på
            vissa domstolar.
          </p>
          <p xml:id="i-Hn29r1jsvMsssVDEz3jV2x">
            En annan åtgärd som skulle kunna genomföras är att införa krav
            på att skicka in ett sammandrag i civilmål i förväg. Sakframställningen
            är idag muntlig och sker vid huvudförhandlingen. Genom ett sådant
            förfarande går det att vinna mycket tid. Vid huvudförhandling
            i tvistemål ska tingsrätten som huvudregel i dagsläget bestå av
            tre domare. Det kan vara tillräckligt med en domare som huvudregel.
            Om det finns särskilda skäl ska rätten kunna utökas till två domare.
            Detta bör utredas. Idag är det dessutom vanligt att advokater
            söker anstånd. Det innebär att processerna tar tid och blir kostsamma
            för samhället. Det måste bli svårare för advokater att söka anstånd.
            Antalet mål ska inte ligga och växa. De ska avgöras på ett effektivt
            och rättssäkert sätt.
          </p>
          <head xml:id="i-7WbEFt3hBZmSCcwifcoTc7" type="h2">
            10.4. Se över rättshjälpslagen
          </head>
          <p xml:id="i-AJ7K2EASwqXCGsCQDKCCjw">
            När man hamnar i en rättslig tvist och är i behov av ekonomisk
            hjälp ska man i första hand reglera detta genom sitt försäkringsskydd.
            I andra hand finns det statlig rättshjälp att söka för den som
            inte kan få ekonomisk hjälp från annat håll. Såväl rättsskyddet
            som utgår genom försäkringen och rättshjälpen är begränsad, och
            vid komplicerade fall räcker inte detta till. I familjemål krävs
            dessutom särskilda skäl för att få tillgång till rättshjälp. Det
            innebär att personer kan komma i en svår situation och riskerar
            att hamna mellan stolarna. En part, oftast kvinnan, kan då hamna
            i ett underläge. Exempelvis förekommer det att kvinnor avstår
            från att driva en bodelningsprocess på grund av rättshjälpsreglerna.
            Det kan innebära att kvinnan tvingas komma ur en skilsmässa med
            dålig ekonomi eller i värsta fall tvingas stanna kvar i ett äktenskap
            på grund av ekonomiska skäl. Ett ytterligare problem är att rättsskyddsförsäkringarnas
            maxbelopp inte har höjts på flera år. Rättshjälpen och rättshälpslagen
            behöver ses över och förändras, den behöver anpassas till dagens
            problem och behov.
          </p>
          <head xml:id="i-81DLaQuVNKuVHBbjK1YjXW" type="h2">
            10.5. Tolkverksamheten vid domstol
          </head>
          <p xml:id="i-Q3ZaQHWie5cXqjViN8jy8V">
            Tolkverksamheten vid domstolar är en viktig verksamhet för att
            nå rättssäkerhet för den enskilde och för att upprätthålla förtroendet
            för rättsväsendet. För att nå kvalitet i tolkningen krävs att
            tolkarna är kvalificerade för sin verksamhet. Därför bör tolkarna
            antingen vara auktoriserade tolkar eller rättstolkar. Domstolsverket
            som gjort en enkätundersökning hos landets domstolar drar emellertid
            slutsatsen att tolkverksamheten är bristfällig. Det är svårt att
            få tag på kvalificerade tolkar. Många domstolar ställer inte heller
            krav på kvalificerade tolkar. Dessutom är utbildningen till tolk
            inte heller alltid tillfredsställande. Det är därför en nödvändighet
            att förbättra kvaliteten på tolkning i domstolar. Några åtgärder
            som kan vidtas är att krav måste ställas på att kvalificerade
            tolkar används i högre utsträckning av domstolarna. Fler tolkar
            måste utbildas och det bör finnas ett nationellt register över
            kvalificerade tolkar och deras kompetens.
          </p>
          <head xml:id="i-79pBXLFeiQjTa7swZ6h4y6" type="h1">
            11. En bättre kriminalvård
          </head>
          <p xml:id="i-SmJUm6N3a7aDaMdphAn6Lh">
            Kriminalvårdens uppgift är att verkställa straff och ansvara
            för häkten fängelser och frivård. Kriminalvården utgör en av rättskedjans
            viktigaste funktioner. Här ligger ansvaret för att straff avtjänas
            på ett säkert sätt och för att människor som begått brott återanpassas
            så att nya brott inte sker i framtiden. Vård och behandling utgör
            grunderna i en human kriminalvård. Det ska löna sig att arbeta
            aktivt med sin situation, likväl som missbruk, kriminalitet i
            anstalt eller rymningar ska få konsekvenser för den enskilde.
            Många intagna har behov av vård, utbildning och arbetsträning.
            Inte sällan har de intagna multikomplexa problembilder. Denna
            utveckling ställer höga krav på kriminalvårdens utveckling och
            innehåll. Det är viktigt att kriminalvården aktivt stöttar de
            intagnas behov genom påverkansarbete, men också ser till att det
            finns möjligheter att faktiskt genomgå olika program.
          </p>
          <head xml:id="i-XyQgAtcx89ZRrjVjiRfpHn" type="h2">
            11.1. Kriminalvårdens utveckling
          </head>
          <p xml:id="i-SVDowzegU2oesHKi6Y6tRJ">
            Satsningarna på polisorganisationen har ökat trycket på resten
            av rättskedjan. Antalet klienter ökar inom kriminalvården. Inte
            sällan har de intagna multikomplexa problembilder. Denna utveckling
            ställer höga krav på kriminalvårdens utveckling och innehåll.
            Bristande resurser skapar en ineffektiv kriminalvård som riskerar
            att motverka de intagnas rehabilitering och försämrar arbetsmiljön
            för dem som jobbar inom kriminalvården. Fackförbundet Seko har
            tidigare rapporterat om kraftig överbeläggning och hårdare klimat
            inom anstalterna. Det är trångt både på anstalter och på häkten
            runt om i landet. Att häktade har behövt transporteras långa avstånd
            för att få plats är både ineffektivt och resursslukande. Kriminalvården
            menar själva att de behöver flera hundra platser framöver för
            att möta behovet. Det är viktigt att personalbehovet och lokaler
            är anpassade efter de behov som finns för att skapa en väl fungerande
            kriminalvård. Regeringen bör återkomma till riksdagen med en redogörelse
            för om kriminalvårdens resurser används effektivt och är tillräckliga
            för att bedriva en fungerande verksamhet.
          </p>
          <p xml:id="i-QMY3hEsxxbzxHRHZDkSiaQ">
            Under flera år har kriminalvården utvecklats radikalt på säkerhetssidan
            med utbyggnader av säkerhetsplatser på de tyngsta anstalterna
            och förhöjd säkerhet överlag. Det har varit nödvändigt. En god
            vård inom kriminalvården förutsätter att internerna är på plats,
            deltar i program, behandling och aktiviteter. Men ökad säkerhet
            kan även skapa frustration hos de intagna. Därför är det viktigt
            att det finns en god bemanning på våra anstalter och häkten som
            skapar möjlighet för personlig kontakt med intagna.
          </p>
          <head xml:id="i-FVK7FXDir9tWtYMD5KwMrV" type="h2">
            11.2. Tillsyn av Kriminalvården
          </head>
          <p xml:id="i-PHMqW4yxByxwpxjoe98YCT">
            En väl fungerande tillsyn är central för den slutna verksamhet
            Kriminalvården utgör. Den tillsyn som JO utför idag är inte kontinuerlig
            och heller inte fullständig. En övervägande del av verksamheternas
            tillsyn ansvarar den egna myndigheten för. En modern kriminalvård
            ska ha en självständig tillsyn utifrån. Vi vill därför införa
            en oberoende instans utanför Kriminalvården som ska sköta tillsynen
            över Kriminalvården. Detta bör utredas.
          </p>
          <head xml:id="i-9LEzLhh9TV8WsgRANbBEJ8" type="h2">
            11.3. Häktesverksamheten
          </head>
          <p xml:id="i-SJCVt9euuSMzWZHngTfE3U">
            Många sitter idag på häkten i väntan på rättegång. Ibland är
            häktestiderna orimligt långa. Det är en fara sett ur ett rättssäkerhetsperspektiv,
            men det försvårar även behandling. På häktena sätts inga behandlingsinsatser
            in, vilket är otillfredsställande eftersom många intagna på häkten
            är som mest mottagliga för påverkan under den tiden. Här skulle
            man kunna utveckla kriminalvården mera. Europarådets tortyrkommitté
            (CPT) har kritiserat Sverige för förhållandena på de svenska häktena.
            Den senaste granskningen av Sverige skedde 2009. Där riktades
            skarp kritik mot sättet på vilket barn hålls häktade. Barnombudsmannen
            har nyligen följt upp situationen för barn i häkte. Drygt 80 procent
            av 1517 åringar i häkte är belagda med restriktioner. Visst kan
            det finnas skäl till restriktioner mot unga som häktats, men samtidigt
            måste man ta hänsyn till att restriktioner under lång tid kan
            ge mycket negativa konsekvenser på hälsan. I flera häkten förekommer
            det dessutom att häktade under 18 år vistas tillsammans med häktade
            vuxna. Vi menar att regeringen måste utreda om hur skadeverkningar
            som sker via restriktioner kan begränsas och anpassa såväl lagstiftning
            som häkten efter detta.
          </p>
          <head xml:id="i-SKmeGAHbwiLDBAFHSdpbw1" type="h2">
            11.4. Bättre utslussning
          </head>
          <p xml:id="i-AHzijgpYnNUDgddwvPqnuV">
            Stödet vid övergång från anstalt till frihet måste utvecklas.
            Utgångspunkten ska vara bättre när de intagna lämnar fängelset
            eller frivården än när de kom dit. Den socialdemokratiska regeringen
            införde halvvägshus som innebär att den intagne är placerad i
            ett av kriminalvården kontrollerat hem som är anpassat för att
            ge intagna särskilt stöd och tillsyn. Halvvägshus främjar återanpassning
            i samhället. Det krävs ökade ansträngningar för att få fler intagna
            i verksamhet i halvvägshus.
          </p>
          <p xml:id="i-EbcW8k8YypXqQFcawCLdwZ">
            Livet efter anstalsvistelse är svårt trots att kriminalvården
            ska utformas på ett humant sätt så att den intagnes anpassning
            i samhället främjas och skadliga följder av frihetsberövandet
            motverkas. Risken att återfalla i brott är hög. Inom tre år återföll
            ca 40 procent i brott av dem som lagfördes för brott 2005. Återfallsfrekvensen
            är högre för män (44 procent) än för kvinnor (29 procent). Risken
            att återfalla ökar tydligt med antalet tidigare belastningar.
            Av dem som hade nio belastningar eller fler hade 94 procent återfallit
            i brott efter tre år.
          </p>
          <p xml:id="i-21MZNE4zKpKUySbP52FFWn">
            Förberedelserna för den intagnes frigivning skall vara särskilt
            inriktade på konkreta åtgärder för att underlätta övergången till
            ett liv i frihet. Syftet är att den intagne vid frigivningen i
            möjligaste mån skall ha sin försörjning ordnad genom arbete eller
            på annat sätt och att han eller hon skall ha tillgång till bostad.
            Trots detta vet vi att de flesta av de intagna saknar ett arbete
            efter frigivningen och många saknar bostad. Över hälften av dem
            som intas i anstalt är narkotikamissbrukare. Behandling ges idag
            inom kriminalvården. Den nya insatsen vårdvistelse ger ytterligare
            en möjlighet till behandling.
          </p>
          <p xml:id="i-6JTJ7ig8usdLhWJT26ruP9">
            Det är viktigt att kommunerna har en god beredskap före att kunna
            erbjuda bostad, utbildning, stöd och vård som behövs efter frigivandet.
            För att underlätta kommunernas möjlighet till detta menar vi att
            det bör utredas hur alla de resurser som finns inom missbrukarvården,
            socialtjänsten, Arbetsförmedlingen etc. kan samordnas på ett bättre
            sätt för att ge varje enskild individ ett relevant stöd i samband
            med frigivningen med ett så kallat utslussningsavtal. Stödet ska
            vara individuellt och insatserna ska vara riktade mot till exempel
            fortsatt missbruksvård, arbetspraktik, utbildning och boende.
            Insatserna ska vara dokumenterade i en handlingsplan som skrivits
            under av den enskilde, kriminalvården och kommunen. Regeringen
            bör utreda hur ett system med utslussningsavtal skulle kunna fungera
            på bästa sätt. En sådan utredning kan göras parallellt med det
            pilotprojektet vi beskriver i vår utgiftsområdesmotion.
          </p>
          <p xml:id="i-G9ea2UWe8ERErrVptwiTu7">
            Samma principer skulle kunna användas för unga som suttit på
            sluten ungdomsvård. Efter sådan påföljd är återfallsfrekvensen
            särskilt hög.
          </p>
          <head xml:id="i-PGgzbZp8diuDGm43kVmrNT" type="h1">
            12. Integritet
          </head>
          <p xml:id="i-D52dLFjsctMLaj6bhZL7om">
            Frågor som rör enskildas integritet är i dagens samhälle, med
            stora möjligheter till kontroll och eftersökning av individers
            agerande, av vital betydelse. De tekniska landvinningar som gjort
            det möjligt att underlätta i människors vardag har också gjort
            det lättare för brottslingar och terrorister att begå övergrepp
            och brott. Internet och andra sätt att kommunicera elektroniskt
            används till exempel för att sprida narkotika, underlätta terrorism,
            idka spioneri, främja barnsexhandel och sprida barnpornografi
            för att ta några exempel. Det har också gjort att behovet från
            statens sida av övervakning och kontroll ökar för att förhindra
            och bekämpa brottslig verksamhet. Allmänheten ställer även berättigade
            krav på att fler brott klaras upp. Många av de verktyg som polis
            och åklagare har till förfogande i form av t ex teleövervakning
            och telefonavlyssning är effektiva och nödvändiga för att utreda
            brott.
          </p>
          <p xml:id="i-LDsvgS4pKL8XD8W578djUK">
            Staten har flera roller. Staten ska bekämpa kriminalitet och
            övergrepp av olika slag som drabbar medborgarna. Kriminalitet
            är ett av de allra vanligaste integritetsövergreppen mot individer.
            För att klara att bekämpa kriminalitet behöver polis och åklagare
            effektiva verktyg, som t ex hemlig telefonavlyssning. Samtidigt
            ska staten värna medborgarnas fri- och rättigheter. I det ingår
            att skydda den individens integritet. Det föreligger alltså motstridiga
            intressen, vilket innebär att det krävs noggranna bedömningar
            varje gång beslut tas som innebär inskränkningar för den enskildes
            integritet, även om syftet med inskränkningen är att skydda medborgarna.
          </p>
          <p xml:id="i-LLeMWEYcH5jhYSNeWj3YQj">
            I stort sett alla ställer säkert upp på att det är nödvändigt
            att polis och åklagare får tillgång till effektiva verktyg som
            gör det möjligt att bekämpa och lagföra grova brottslingar. Men
            många är samtidigt rädda för att staten ska få för stora befogenheter.
            Därför måste statens möjligheter att inhämta personuppgifter alltid
            omgärdas av ett starkt rättssäkerhetsskydd. Det har fört med sig
            att ett stort antal skydds- och tillsynsmekanismer byggts upp
            för att se till att staten inte missbrukar de verktyg man har.
            Trots de rättssäkerhetsåtgärder som antagits är det dock viktigt
            att vara uppmärksam på om det går att förstärka rättssäkerheten
            ytterligare runt lagar som beslutats om och som kan inskränka
            på den enskildes integritet.
          </p>
          <p xml:id="i-9vPmAWYffEecBwbcHFTvQp">
            Men integritetsskyddet handlar inte bara om den enskildes skydd
            emot staten. Nästan alla använder numera nästan dagligen internet,
            ofta både i arbetet och i privatlivet, och det har förändrat vardagslivet
            för många. Som alla stora omvärldsförändringar har den nya tekniken
            också inneburit nya utmaningar.
          </p>
          <p xml:id="i-DRs8KT2tdS7sqWHWTAoaPc">
            Privata bolag sitter på allt större mängder information om miljontals
            människor. Via sökmotorer som till exempel Google kan man kartlägga
            vilka adresser du besöker, vilka klipp du kollar på Youtube, vilka
            sexuella preferenser du har, vilka böcker du är intresserad av
            eller personer som du är nyfiken på i allmänhet. På Facebook delar
            allt fler med sig av privata uppgifter, man kan kartlägga ditt
            sociala nätverk, vem du umgås med och vilka intressen du har.
            Genom olika medlemskort samlas information om vad du köper och
            när du handlar. Telefonoperatörer har uppgifter om hur du ringer.
            Ja, i stort sett hela ditt nät- och kontaktbeteende kan kartläggas.
          </p>
          <p xml:id="i-4MxrqWjHDg5ogd21pBKPef">
            Detta område är idag i det närmaste helt oreglerat. Det saknas
            helt en ordentlig kartläggning om hur privata företag använder
            information om enskilda användare och i vilken utsträckning uppgifter
            sparas. Som användare får du lita på it-företagen när de säger
            att de skyddar integritetskänslig information om oss. Att tjänsterna
            är helt frivilliga och att vi godkänt användaravtal gör oss inte
            tryggare.
          </p>
          <p xml:id="i-N6c4rY4vMZRwozUXGHxQFq">
            Det har alltså länge förts en debatt om den enskildes integritet
            i förhållande till staten. Den har varit viktig, och lett till
            ett förstärkt integritetsskydd i detta avseende. Nu måste vi ta
            ett steg till. Integritetsskyddet måste även lyftas upp när det
            gäller den enskildes integritet i förhållande till de privata
            it-företagen.
          </p>
          <p xml:id="i-7J38JwctDzRHeBuuqDRsRe">
            Socialdemokraterna och regeringen har en politisk överenskommelse
            som innebär att en parlamentarisk integritetskommission ska tillsättas.
            Den ska ha ett tydligt individperspektiv och beakta olika former
            av integritetsaspekter. Det gäller också förhållandet mellan enskilda
            och företag. Det är viktigt att denna kommission nu kommer igång
            med sitt arbete. Vi menar att man kan börja med att kartlägga
            hur privata företag och aktörer samlar information, hur länge
            sådan information sparas och vad den används till. Med utgångspunkt
            från en sådan kartläggning bör man sedan överväga lagstiftningsåtgärder
            för att stärka den enskildes integritet i förhållande till privata
            aktörer. Integritetskommissionen bör även utreda om det vore lämpligt
            att inrätta ett integritetsskyddsråd som ska vara ett vakande
            öga över den teknikutveckling som sker med beaktande på integritetfrågor
            för den enskilde.
          </p>
          <head xml:id="i-RVpRU9iD9RWbYrTxFXPaTh" type="h1">
            13. Bekämpa alkohol och andra droger
          </head>
          <p xml:id="i-WrWUhiU9T1YWZdbNfeEhHF">
            Alkohol- och narkotikamissbruk skapar ett stort lidande för både
            missbrukare och anhöriga. Missbruket har ofta sin grund i sociala
            missförhållanden, i problem inom familjen, i skolan, på arbetsplatsen,
            i ensamhet och rotlöshet. I missbrukets spår ser vi också en omfattande
            kriminalitet med en ökad otrygghet i samhället som följd. Sambandet
            mellan droger och brott, särskilt våldsbrott, är starkt. En aktiv
            och restriktiv drogpolitik är därför en viktig del i ett samlat
            program för att förebygga brott och minska lidandet i samhället.
          </p>
          <p xml:id="i-KqtaEoVS7Pbz5rK4BDZhtQ">
            Det är särskilt viktigt att vi vidhåller vår restriktiva inställning
            till narkotika i Europasamarbetet när starka krafter i många länder
            verkar för att legalisera olika former av narkotika. Vi motsätter
            oss detta. Det går att påverka EU. Den svenska narkotikapolitiken
            har haft framgång och missbruket i Sverige är internationellt
            sett lågt.
          </p>
          <head xml:id="i-2taNb1t4ADv2qjbKT7puLL" type="h2">
            13.1. Bekämpa drogrelaterad brottslighet
          </head>
          <p xml:id="i-DYNYHNKw4aieenBbZ32xT5">
            Brott som är relaterade till alkohol och narkotika måste bekämpas
            både nationellt och internationellt. Den organiserade brottsligheten
            lever på att smuggla och distribuera narkotika, dopningspreparat,
            alkohol och tobak. Narkotika är fortfarande den största illegala
            handelsvaran i världen. Enligt beräkningar från FN-organet UNODC
            värderas narkotikahandeln till 300 miljarder amerikanska dollar.
          </p>
          <p xml:id="i-HA6JHwAATFLyNJiemRJ9QC">
            Utbudet av narkotika måste minska. Det kräver insatser av polis,
            tull, kustbevakning och kriminalvård. För att motverka smuggling
            av narkotika krävs att samverkan mellan myndigheterna fungerar
            på ett tillfredsställande sätt. Tullen måste ges goda möjligheter
            att kunna kontrollera varor som förs över gränserna.
          </p>
          <p xml:id="i-Gs2S1fZYAgsP296k9Ymmhk">
            Ett av de viktigaste verktygen för polisen att bekämpa narkotika
            är hemlig telefonavlyssning. Telefonavlyssning bör kunna användas
            i högre utsträckning än idag vid narkotikabrott.
          </p>
          <p xml:id="i-2X2kGKGvVi2DC7xZDAYknf">
            Sverige kan inte självt bekämpa denna typ av kriminalitet med
            internationella kopplingar. Internationellt samarbete är helt
            avgörande för en framgångsrik narkotikapolitik. Vi behöver därför
            samordna våra insatser inom EU och samarbeta med länder utanför.
            Europol är en viktig aktör för att aktivt kunna bekämpa narkotikabrottsligheten
            innanför EU. Schengensamarbetet som syftar till att kontrollera
            EU:s yttre gränser måste bli en effektiv barriär mot narkotikasmuggling
            och annan gränsöverskridande brottslighet. Inom ramen för FN måste
            det internationella samfundet arbeta mot produktion och handel
            av narkotika.
          </p>
          <head xml:id="i-4vha6kvzo3jLJkyteQt2aG" type="h2">
            13.2. Skärpta åtgärder mot alkohol i trafiken
          </head>
          <p xml:id="i-GYeAKUnPDpD3gxHwNRzFkW">
            Alkohol ligger bakom många olyckor i trafiken. Det bedöms att
            1 000 människor omkommit i olyckor i Sverige de senaste tio åren
            där alkohol varit inblandat. Alkolås är ett effektivt verktyg
            för att minska rattfylleriet. Redan 2005 ansökte den dåvarande
            socialdemokratiska regeringen om ett nationellt undantag i EU
            för att införa en lagstiftning om obligatoriska alkolås i fordon.
            Den gången blev det nej från EU-kommissionen. Sedan dess har dock
            EU fått en mera positiv inställning till alkolås.
          </p>
          <p xml:id="i-CbDT6LFQHiT75t5LRsR3Jy">
            Det är därför hög tid att Sverige aktivt verkar i EU för att
            alkolås blir ett lagkrav i alla fordon som går i yrkestrafik.
            På sikt, när tekniken utvecklats ytterligare, bör alkolås bli
            lagkrav även i vanliga personbilar. Drar arbetet ut på tiden bör
            Sverige återigen ansöka om ett nationellt undantag i EU om att
            införa alkolås i alla fordon som går i yrkestrafik.
          </p>
          <p xml:id="i-Lc7vasH1F7Rdgw2BoQbGW4">
            Att köra bil onykter innebär livsfara för alla andra som befinner
            sig på vägen eller i dess närhet. Många polismyndigheter genomför
            alkoholutandningsprov på rutin vid trafikolyckor. Men det är inte
            obligatoriskt idag att ta alkoholutandningsprov. Det vill vi ändra
            på. När det är tekniskt möjligt att ta alkoholutandningsprov ska
            detta göras på förare som varit inblandade i trafikolyckor. En
            sådan ordning skulle även innebära större möjlighet för dem med
            beroende att få hjälp fortare.
          </p>
          <p xml:id="i-CYUokhxfNdqoek7VYkzFN">
            Vid upprepade återfall i rattfylleri måste det till kraftfulla
            åtgärder. Effektivare åtgärder måste till för dem som gång på
            gång riskerar livet på andra. Samtidigt är det inte tillräckligt
            med längre straff. Det krävs även ökade insatser för vård och
            behandling. Regeringen måste ta initiativ i dessa frågor så att
            liv kan räddas.
          </p>
          <p xml:id="i-Dd23LFLg7o3eArf9ChPPWy">
            För att visa allvaret med att bland annat köra påverkad vill
            vi även införa två helt nya straffbestämmelser för vissa trafikbrottt
            vållande till annans död vid fordonstrafik och vållande till kroppsskada
            eller sjukdom vid fordonstrafik. Ett särskilt problem i samband
            med alkoholrelaterade trafikolyckor är så kallad eftersupning
            det vill säga att förare som varit inblandade i en trafikolycka
            hävdar att han eller hon varit nykter när olyckan inträffade,
            men druckit i efterhand innan polisen kom till olycksplatsen.
            Så gott som alltid handlar det om en ren efterhandskonstruktion.
            Men för polisen är det svårt att skaffa fram bevismaterial om
            huruvida det ligger någon sanning i det påståendet eller inte.
            I Norge finns det lagstiftning som förbjuder eftersupning. Där
            är det inte tillåtet att dricka alkohol sex timmar efter att man
            varit inblandad i en trafikolycka. Under den socialdemokratiska
            regeringsperioden fanns det ett långt framskridet förslag att
            förbjuda eftersupning även i Sverige. Tyvärr har den borgerliga
            regeringen inte drivit detta förslag vidare. Riksdagen godkände
            dock våren 2011 ett socialdemokratiskt förslag om att regeringen
            ska lägga fram ett förslag till riksdagen om förbud mot eftersupning.
            Vi anser att det är viktigt att regeringen handlägger frågan skyndsamt
            så att nya regler kan träda i kraft så snart som möjligt. Det
            är inte rimligt att man idag ska kunna klara sig undan ansvar
            för rattfylleri genom att skylla på att man förtärt alkohol i
            efterhand.
          </p>
          <head xml:id="i-A1jLkQYVS7NSfagcF6dwwk" type="h2">
            13.3. Förverkande av fordon
          </head>
          <p xml:id="i-XvyiNBDYsWaxdzaj93CrKN">
            Enligt 7 § trafikbrottslagen kan ett fordon som har använts vid
            brott förverkas. Förutsättningen för detta är att det krävs för
            att förebygga fortsatt brottslighet och att det inte är oskäligt.
            Det innebär att det har varit möjligt att beslagta bilar från
            återfallsförbrytare som kört med alkohol i kroppen. Vid oskälighetsbedömningen
            spelar bland annat bilens värde in. I praktiken har det inneburit
            att en fordonsägare med en dyr bil kan få behålla den, medan en
            person med en billigare bil kan få den beslagtagen, även om brottet
            är likvärdigt. Att köra bil berusad innebär att man riskerar andras
            liv och hälsa oavsett bilens värde. Därför bör lagstiftningen
            förändras så att det blir möjligt att beslagta fordon från alla
            rattfyllerister som gång efter gång kör berusade och i många fall
            skadar andra i trafiken.
          </p>
          <head xml:id="i-WuXBAbYc243pW42s8A4oXv" type="h2">
            13.4. Skärpta åtgärder mot langning och ungdomars drickande
          </head>
          <p xml:id="i-CEwYmC2GbepPzULVeGdkk5">
            Alkohol är många gånger förknippat med misshandel, skadegörelse,
            sexuella övergrepp och även tragiska olyckor. Det måste bli betydligt
            svårare att langa alkohol än idag. En flodvåg av alkohol förs
            över Sveriges gränser varje år. Det är heller inte ovanligt att
            vuxna köper ut alkohol lagligt som sedan dricks av ungdomar i
            parker och på torg. På tio år har polisanmälningarna mot langning
            ökat dramatiskt. Ökade insatser och nya metoder från polisen är
            en förklaring till detta. Men det finns fortfarande ett stort
            mörkertal och mycket kvar att göra för att minska ungdomars alkoholanvändande.
            Vi vill ge polisen möjlighet om det finns en befogad misstanke
            att en ungdom olovligt förfogar över alkohol till exempel i en
            väska att söka igenom denna. Det handlar dock inte om en rätt
            att generellt genomsöka bagage. Ett sådant verktyg skulle göra
            polisens arbete betydligt effektivare i att förhindra att unga
            dricker alkohol och komma åt langning. Det är viktigt att kunna
            spåra alkoholförsäljningen bakåt i försäljningskedjan. Principen
            liknar den som när vi 2004 införde en ny lag för att förhindra
            klotter. Där gavs polisen möjlighet att i förebyggande syfte söka
            igenom exempelvis ryggsäckar efter sprayburkar. Regeringen bör
            utreda detta.
          </p>
          <p xml:id="i-4pfj8DTi7Mx8TXYpmGgyrc">
            Det behövs också en skärpning av synen på langning. Storskalig
            alkohollangning till unga är ett av få områden där straffskärpningar
            kan förväntas ge positiva resultat. Det bedrivs i det närmaste
            en organiserad form av langning där tusentals liter öl, vin och
            sprit förs över Sveriges gräns och sedan säljs till ungdomar.
            Idag är minimistraffet för grov langning sex månader. Vi menar
            att det bör höjas till ett år.
          </p>
          <head xml:id="i-FerhHFJqkjfe3yrJAr55b6" type="h2">
            13.5. Skärp insatserna mot dopning
          </head>
          <p xml:id="i-FaRmQBrdEDsyUSCZ84aQRV">
            Det är viktigt att arbetet mot dopning fortsätter. De preparat
            som i första hand används är anabola androgena steroider (AAS),
            som är kemiskt framställt könshormon med testosteron som grund.
            Idag missbrukas AAS av ett brett spektrum av individer, främst
            av dem som tränar på gym. AAS används också av våldsbenägna brottslingar
            och inom olika maktgrupper som till exempel kriminella mc-gäng
            och nazistiska grupperingar. Även i fängelsemiljöer förkommer
            missbruk av dopningspreparat såväl som narkotika. Tillgången till
            AAS är i likhet med narkotika stor. Under de senaste fem åren
            har tillgången på den illegala marknaden stadigt ökat. Medlen
            är lätta att få tag på, bland annat genom internet. Förutom internethandeln
            förekommer en omfattande smuggling. Handeln har stora ekonomiska
            förtjänster och medför liten risk för upptäckt. Smugglingen sker
            ofta i samband med narkotikasmuggling. Enligt polisen anträffas
            narkotika vid vart tredje beslag av AAS. Problemen och riskerna
            med missbruk av AAS är stora och kan jämföras med narkotikaproblematiken.
            Dopingjourens verksamhet spelar en viktig roll. Vi menar att det
            är viktigt att polisen prioriterar dopning mera.
          </p>
          <head xml:id="i-T6hiG44e3RmXHWzK6QogPy" type="h1">
            14. Hedersvåld och hedersförtryck
          </head>
          <p xml:id="i-8yDXQPHvNmcHXHorm7uMmu">
            Vi socialdemokrater ser allvarligt på hedersvåld och hedersförtryck.
            Denna typ av våld och förtryck är avsiktlig, välkalkylerad och
            accepterad inom vissa grupper som anser sig ha rätten att agera
            utanför lagen för att få genomslag av sina värderingar. Det är
            också ett våld som riktar sig framförallt mot kvinnor som ofta
            har få kontakter i samhället och som tvingas att leva isolerat.
          </p>
          <p xml:id="i-J3ohPxqjdXBRyo2HdJoed3">
            Vi måste se allvarligt på hedersvåld och hedersförtryck. Kön,
            makt och sexualitet ligger till grund för detta förtryck som tar
            sig uttryck i kontroll, tvång, olika typer av hot, våld och i
            värsta fall dödligt våld. Problematiken hänger ihop med vissa
            sexuella normer där kvinnornas sexualitet kontrolleras av familjens
            män, men även upprätthålls av andra familjemedlemmar. Det handlar
            om att upprätthålla kulturella normer och lojaliteten mellan grupper,
            och då sådana bryts återupprätta familjens eller släktens heder.
          </p>
          <p xml:id="i-H1e7EqKtsJGckNLfh6rc4R">
            Hederskulturen drabbar främst flickor och kvinnor. Det handlar
            om kontrollen över deras liv, alltifrån olika begränsningar i
            vardagen som ställer krav på hur de klär sig, vilka de umgås med,
            deras rörelsefrihet, deltagande i skolaktiviteter till livsval
            som utbildning, vem de gifter sig med, frågor om skilsmässa och
            sexualitet. Bryter de mot familjens regler drabbas de av sanktioner
            i form av hårdare restriktioner, men även hot och i värsta fall
            våld. Men hedersvåld och förtryck drabbar även pojkar och män.
            Problemets karaktär medför att gränserna mellan offer och gärningsman
            blir otydliga. De som medverkar till förtrycket och våldet kan
            själva vara utsatta. Det finns även andra grupper som löper större
            risk att utsättas för hedersvåld eller förtryck som homosexuella,
            bisexuella och personer med könsöverskridande identitet.
          </p>
          <p xml:id="i-Urmi89e8pyffYFuwSENhP3">
            Det finns ingen statistik över hur stor omfattningen är när det
            gäller hedersrelaterat våld, och förtryck eftersom brott som begås
            i hederns namn inte har någon egen brottsrubricering går det inte
            att mäta omfattningen genom antalet anmälda brott. Att mörkertalet
            när det gäller våld i nära relationer är stort finns väl dokumenterat.
            Mycket talar för att de speciella omständigheter som råder kring
            hedersproblematiken gör att mörkertalet till och med är större
            för våld eller hot som har koppling till heder. Det krävs mer
            forskning på området för att få en mera heltäckande bild över
            vidden av hedersproblematiken.
          </p>
          <p xml:id="i-RGB5GibqSQ5EJbGLNQMVGi">
            Det behövs en rad olika åtgärder för att motverka hedersvåld
            och hedersförtryck. En viktig uppgift är att fortsätta det offentliga
            samtalet om hedersproblematiken. Det måste vara tydligt från politiskt
            håll att problemet existerar och att uppfattningar som har sin
            grund i hederskulturen aldrig kan vara accepterade i ett samhälle
            som har sin grund i mänskliga fri- och rättigheter och ett jämställt
            samhälle. Det förebyggande arbetet kan bli bättre. Våra värdegrunder
            måste genomsyra möten där människor träffas och samlas. Här har
            skolan en viktig roll. Myndigheter och kommuner måste samverka
            bättre och kunna erbjuda snabb hjälp. Socialtjänstens stöd måste
            vara inriktat på hedersproblematiken och det måste finnas tillgång
            till skyddade boende för dem som utsätts för olika former av hedersvåld
            och hedersförtryck. För att tydliggöra brottets särart och visa
            på dess allvar menar vi att det också krävs lagskärpningar på
            flera håll.
          </p>
          <p xml:id="i-PpFhL2wSDzwUeMamxWPqCx">
            Redan idag är barn- och tvångsäktenskap oaccepterade företeelser
            i det svenska samhället. Ändå kan vi se att det förekommer att
            unga människor tvingas att gifta sig. För en del unga flickor
            är sommarlovet inte en tid de ser fram emot, utan snarare en tidpunkt
            då de riskerar att giftas bort under en resa till hemlandet. Vi
            menar att det behövs ytterligare förstärkningar i lagstiftningen
            för att skydda unga flickor, men även pojkar mot tvångs- eller
            barnäktenskap. Därför vill vi se en kriminalisering av barnäktenskap
            där någon är under 18 år. Det skulle innebära att den som gifter
            sig med någon under 18 år, men även föräldrarna till den som gifts
            bort, skulle kunna straffas. Det finns visserligen lagstiftning
            idag som bli aktuell i sådana fall, men det är alltför svårt att
            bevisa att till exempel olaga tvång förekommit. Det ska inte heller
            vara möjligt att få dispens för giftermål för någon under 18 år.
            Vidare vill vi även kriminalisera tvångsäktenskap.
          </p>
          <p xml:id="i-Fdrm4gf7q9Yd8epN9tb3Lr">
            Det är dags att vi i Sverige erkänner brott som begåtts i hederns
            namn i den svenska lagstiftningen. Vid straffmätningen måste det
            göras tydligt att ett brott som har ett hedersmotiv ska bedömas
            allvarligare än andra brott. I straffskärpningsgrunderna i dag
            ska ett brott ses som försvårande om motivet till exempel varit
            att kränka ras, hudfärg eller etniskt ursprung. Vi menar att det
            bör införas en tydlig straffskärpningsgrund för brott som har
            hedersrelaterade motiv. Det är en viktig signal till alla om att
            samhället tar dessa brott på allvar. Om domstolarna är tydliga
            med att ange straffskärpningsgrunderna i sina domar finns även
            bättre möjlighet att få statistik över utvecklingen när det gäller
            hedersrelaterade brott.
          </p>
          <p xml:id="i-7bduQAowaEA8dzi25S8CA5">
            Det måste vara tydligt för alla som känner sig hotade att samhället
            finns där som stöd, men även med konkret hjälp. För dem som känner
            sig hotade där det finns en hedersproblematik bakom är stöd och
            hjälp avgörande eftersom släkt och vänner ingår i hotbilden och
            därför inte kan förväntas hjälpa till. En viktig del i att skydda
            personer som riskerar att utsättas för brott relaterade till hedersproblematik
            är att det finns bra hot- och riskanalyser. Idag görs hot- och
            riskanalyser både av socialtjänsten och av polisen. Ibland skiljer
            sig dessa åt, vilket leder till att fel insatser görs. I västa
            fall leder det till att den som känner sig hotad även råkar illa
            ut. Det behövs därför en bättre samordning mellan myndigheterna
            både avseende insatser och hot- och riskanalyser. För att få bättre
            utredningar avseende hedersrelaterade brott har Brottsförebyggande
            rådet föreslagit att en nationell resurs inrättas hos polisen.
            Det är ett förslag som vi tycker är värt att realisera.
          </p>
          <p xml:id="i-UjVETVKZYzWK1H12Wh5jYH">
            Det händer att unga människor idag tvingas gifta sig mot sin
            vilja. För att svenska myndigheter inte ska kunna reagera är det
            inte ovanligt att flickorna förs ner till sitt hemland och att
            giftermålet genomförs där. De svenska myndigheternas möjlighet
            att reagera är begränsade på grund av att annan lagstiftning gäller
            i det landet. Det kan också finnas hinder mot att få resa ut ur
            landet. Särskilt om personen även är medborgare i det land hon
            befinner sig i. Unga flickor som förts ut i Sverige på detta sätt
            måste få bättre hjälp. Därför bör man genast se över hur Utrikesdepartementet
            och Sveriges beskickningar kan förstärka sitt stöd på detta område.
          </p>
          <head xml:id="i-QBDiik6hSFu8XmZEENTboK" type="h1">
            15. Bättre skydd för transpersoner
          </head>
          <p xml:id="i-9id5bGKHfjm3rvYYDsnDrh">
            Varje människa är unik, men människovärdet är lika. Alla människor
            har en etnisk bakgrund, en könstillhörighet och en sexuell läggning
            ingen mindre värd än en annan. Alla människor har rätt att bli
            behandlade med respekt. Ingen människa har rätt att döma eller
            trampa på en annan för vem han eller hon är. På de principerna
            vilar vårt demokratiska samhälle.
          </p>
          <p xml:id="i-Wpd9CzgujXbYm4FGAY4tzb">
            Vi socialdemokrater står i alla sammanhang upp för människovärdet
            och kräver krafttag mot de hatbrott som begås på grund av rasism,
            främlingsfientlighet eller homofobi. Vi accepterar inte diskriminering
            på grund av kön, ålder, funktionsnedsättning, hudfärg, tro, sexuell
            läggning eller något annat som gör oss människor unika varken
            i arbetslivet eller i samhällslivet i övrigt. Vi är ständigt beredda
            att öka friheten och rättigheten för alla att delta på lika villkor
            i det demokratiska samhället.
          </p>
          <p xml:id="i-Ji6kWscwMuZZPNsMcnAnoh">
            Många Hbtq-personer utsätts för våld, hot och trakasserier på
            grund av sin sexuella läggning. Ändå är det så att många avstår
            från att anmäla att de utsatts för brott som har samband med den
            egna sexuella läggningen av rädsla att bli föraktfullt bemötta
            av samhället. Ofta pratar vi om vikten av ökad tolerans gentemot
            dessa grupper. Men det är inte ökad tolerans som behövs, vi ska
            inte tolerera vi ska respektera, skydda och försvara alla människors
            lika värde. Diskriminering, förtryck och våld mot människor på
            grund av deras sexuella läggning strider mot de mänskliga rättigheterna.
            I många länder utdöms dödsstraff för homosexualitet. Sverige ska
            vara en stark röst för Hbtq-personers rättigheter.
          </p>
          <p xml:id="i-L3Bk98phz9Qwg8jCwrRBqc">
            Den 13 november 2002 togs beslutet i riksdagen om att införa
            en särskild straffskala för grova fall av hets mot folkgrupp.
            Tillämpningsområdet för bestämmelsen omfattar även hets med anspelning
            på sexuell läggning. Lagen trädde i kraft den 1 januari 2003.
            Sverige har ett system där bara de grupper som explict är omnämnda
            i hetslagen har skydd av lagen. Det innebär att hotfulla uttalande,
            kränkande omdömen och uttryck för missaktning p.g.a. könsidentitet,
            så kallade transpersoner, inte skyddas av lagen eftersom könsidentitet
            inte omnämns. Med begreppet sexuell läggning avses i lagtexten
            homo-, bi- och heterosexuell läggning. Flera länder i Europa har
            hetslagar som även skyddar transpersoner enligt praxis. För att
            få skydd för även gruppen transpersoner bör därför lagen om hets
            mot folkgrupp, brottsbalken 16 kapitlet 8 § och tryckfrihetsförordningen
            7 kapitlet 4 § kompletteras till att omfatta även könsidentitet
            och könsuttryck.
          </p>
          <p xml:id="i-Dh8gN7jR7Yzkvc3SZc4BbN">
            Samtidigt bör det ses som en försvårande omständighet enligt
            straffskärpningsregeln i 29 kap. 2 § 7 om syftet med ett brott
            är att kränka en person på grund av personens könsidentitet eller
            könsuttryck. Därför bör denna regel utvidgas.
          </p>
          <p xml:id="i-usQhTHL9KjX4jRSBT6yN6">
            Det behövs även ökad kunskap inom rättsväsendets myndigheter
            om hatbrott riktat mot Hbtq-personer. Därför behövs fortsatta
            utbildningsinsatser.
          </p>
          <head xml:id="i-27wa57jXtFWRnBaMNgAR1X" type="h1">
            16. Tuffare insatser mot idrottshuliganer
          </head>
          <p xml:id="i-KHjReUoLhqJUEgRuTJwjBF">
            Vi vill se till att de som dömts för tillträdesförbud i samband
            med bråk vid idrottsarrangemang också ska kunna få anmälningsplikt
            till polisen i anslutning till högriskmatcher. Riksdagen beslutade
            förra året att regeringen skulle återkomma med ett förslag om
            anmälningsplikt. Anmälningsplikt innebär att personer som exempelvis
            är dömda till tillträdesförbud, våldsbrott eller ordningsstörning
            som är relaterad till idrottsevenemang ska kunna beläggas med
            anmälningsplikt på polisstationer under matchdagar. Då hålls kända
            bråkmakare borta från arenorna. Anmälningsplikt är ett viktigt
            verktyg, men måste kompletteras med andra åtgärder också. Ett
            sådant är en effektiv kameraövervakning på arenorna. Bråkmakare
            måste kunna identifieras. Få supportrar är beredda att betala
            dyra biljetter för att sedan få matchen avbruten på grund av bråk
            och störningar.
          </p>
          <head xml:id="i-Nkv1VFQ16JDqvDbAJPTSLr" type="h1">
            17. Polisnotor
          </head>
          <p xml:id="i-5ov7zE6AFmMiqz57y9kuBx">
            Rikspolisstyrelsens riktlinjer om hur polisen ska ta betalt för
            polisbevakning innebär ett problem. Dels för att detta drabbar
            klubbarna olika beroende på om de är ideella föreningar eller
            om verksamheten bedrivs i aktiebolag. Dels för att det rör sig
            om så stora pengar att verksamheten riskerar att drabbas. Det
            innebär att klubbar som bolagiserat verksamheten riskerar att
            få betala, medan andra som bedriver verksamheten i föreningsform
            kanske kan slippa undan. Polisens riktlinjer öppnar även för att
            ta betalt för ordningshållande utanför arenorna, vilket kommer
            att bli en bedömningsfråga för polisen. Hur mycket man ska betala
            för en enskild match avgörs från fall till fall. Ett derby mellan
            två Stockholmsklubbar kan gå på en miljon kronor för arrangören.
            Ersättningen för polisens kostnader går inte till polisen utan
            rakt in i statskassan.
          </p>
          <p xml:id="i-EZ6CYw5oJzTF5YFDD1HMBf">
            Vår utgångspunkt är att samhället har ett huvudansvar när det
            gäller att upprätthålla ordningen. De som går på idrottsarrangemang
            har betalat skatt för att få en effektiv polis. Polisen har fått
            ökade resurser år efter år för att klara av detta.
          </p>
          <p xml:id="i-XtoNC21Uhg5vJMd88pnEFz">
            Regeringen har nu utrett denna fråga (SOU 2012:23) och utredaren
            har presenterat ett förslag som innebär att ideella föreningar
            och aktiebolag ska undantas på samma villkor från betalning. För
            att ett sådant aktiebolag ska undantas från ersättningsskyldighet
            ska bolaget ägas till minst hälften av en ideell förening i vilken
            det bedrivs ungdomsverksamhet. Mer än 50 % av aktiebolagets inkomster
            ska gå till den ideella verksamheten. Vi menar att regeringen
            ska återkomma till riksdagen med en lagändring som tillgodoser
            utredningens förslag i denna del.
          </p>
          <p xml:id="i-VXXReCMPvteruFxL8DGxPQ">
            När det gäller polisens möjlighet att ta betalt för bevakning
            av andra arrangemang som festivaler m.m. bör denna fråga utredas
            snarast. Att kulturarrangemang inte kan hållas på grund av för
            dyra polisnotor är orimligt. Även här bör man ta hänsyn till att
            få en likformig bedömning.
          </p>
          <head xml:id="i-4JmQjqSV1kVEbzB1y7Tzp6" type="h1">
            18. Implementera Romstadgan
          </head>
          <p xml:id="i-4hFMetESyWkVevuaB6fpkd">
            Den internationella brottmålsdomstolen (ICC) är en permanent,
            internationell domstol med mandat att åtala och döma enskilda
            individer (inklusive stats- och regeringschefer) för folkmord,
            brott mot mänskligheten och krigsförbrytelser. Enbart ett fåtal
            av de ansvariga för sådana brott har till dags dato ställts inför
            rätta och dömts. För drygt tio år sedan, i juni 2001, ratificerade
            Sverige Romstadgan. Som part till Romstadgan har vi en skyldighet
            att implementera den i vår nationella lagstiftning och att verka
            för att fler stater ratificerar och implementerar stadgan. Sverige
            har emellertid ännu inte implementerat Romstadgan nationellt.
            Den svenska regeringen måste nu lägga fram förslag till en ny
            lagstiftning för att fylla luckorna i genomförandet av Sveriges
            skyldigheter att kriminalisera, lagföra och döma brott mot folkrätten.
            Det är mycket viktigt att Sverige är ett föredöme internationellt
            och vi har en moralisk, politisk och folkrättslig skyldighet att
            aktivt bekämpa straffriheten för grova kränkningar av mänskliga
            rättigheter. Att detta drar ut på tiden är mycket allvarligt och
            pinsamt för Sveriges internationella anseende. Regeringen bör
            omgående återkomma med förslag för att implementera Romstadgan
            för den internationella brottmålsdomstolen genom ny lagstiftning.
          </p>
          <head xml:id="i-NWhRorGUpJbUgXKANnrmvD" type="h1">
            19. Inför tortyrbrott i svensk lagstiftning
          </head>
          <p xml:id="i-MnLSqMWKwEFwtWXo9L9VjL">
            Sedan 1986 är Sverige bundet av FN:s tortyrkonvention. Enligt
            konventionen ska tortyr definieras som ett brott i nationell rätt,
            vilket inte är genomfört i Sverige. I Sverige är dock många former
            av tortyr redan kriminaliserat som andra brott. FN:s kommitté
            mot tortyr beklagar emellertid i ett yttrande från 2008 att Sverige
            inte har uppfyllt konventionen när det gäller att införa brottet
            tortyr i den nationella lagstiftningen. Ett införande av brottet
            tortyr har nämligen syftet att främja konventionens övergripande
            mål att förebygga tortyr, bl.a. genom att upplysa alla, förövare,
            offer och allmänheten, om tortyrbrottets särskilda allvar och
            genom att förbättra den avskräckande verkan av förbudet i sig.
            Vi menar därför att regeringen ska återkomma med förslag till
            lagstiftning om ett särskilt tortyrbrott.
          </p>
        </div>
        <div xml:id="i-HutQiucKXBB2n8E457p4c5" type="motSignatures">
          <list xml:id="i-RiozaVviyQStodUBPk9cbZ">
            <item xml:id="i-PxiMHs3ZmG1bu2PsAJpqSa">
              Morgan Johansson (S)
            </item>
            <item xml:id="i-Q5yjFLTiWi9iZJ4Mo5d9mk">
              Kerstin Haglö (S)
            </item>
            <item xml:id="i-Cs9mPCnxzsDxnAhWjfQBcw">
              Christer Adelsbo (S)
            </item>
            <item xml:id="i-21deqsooykSBhhQExGqoH1">
              Elin Lundgren (S)
            </item>
            <item xml:id="i-STnwF8UNxPiupYTz1Pp25f">
              Anna Wallén (S)
            </item>
            <item xml:id="i-C4fhAKXw8VPkeCxbs5ihyw">
              Arhe Hamednaca (S)
            </item>
            <item xml:id="i-Fwp9i8UxKo1qCB84CEoxRp">
              Mattias Jonsson (S)
            </item>
          </list>
        </div>
      </div>
    </body>
  </text>
</TEI>
