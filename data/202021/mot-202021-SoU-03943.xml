<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-03943">
  <teiHeader>
    <fileDesc>
      <titleStmt>
        <title>med anledning av prop. 2020/21:132 En förnyad strategi för politiken avseende alkohol, narkotika, dopning, tobak och nikotin samt spel om pengar 2021-2025</title>
        <author corresp="i-Ws7TTEJpudwigKX5RjyhR4">av Camilla Waltersson Grönvall m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3943 av Camilla Waltersson Grönvall m.fl. (M)</title>
          <idno type="rdwebb">H8023943</idno>
          <rs type="number">3943</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8023943/text</ref>
          <ref type="dokument_url_html">http://data.riksdagen.se/dokument/H8023943</ref>
          <ref type="dokumentstatus_url_xml">http://data.riksdagen.se/dokumentstatus/H8023943</ref>
          <ref type="docx">http://data.riksdagen.se/fil/80992984-673C-4388-9EF3-6BF9905D2916</ref>
          <ref type="pdf">http://data.riksdagen.se/fil/BD22C0A6-C6C2-4CAC-A851-C08BB6FBD3AB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-5tbgYo4dBB9rh3uBeCweBm</idno>
            <name>Johan Hultberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-HVNurMXeCe8w9FG2WJ148E</idno>
            <name>Ulrika Jörgensen</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-UwP5i3Nf2rsj5W3x9BMAEh</idno>
            <name>John Weinerhall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-J3vB7EYXWFGfYPGahysXrd</idno>
            <name>Noria Manouchi</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Apyf3DsrtN2zmshEtt35Qo</idno>
            <name>Marie-Louise Hänel Sandström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-JwCAPrnin3ydHLFqNxeimg</idno>
            <name>Mats Sander</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-G9cpXThuSAP5KSY32ApDCj</idno>
            <name>Ann-Britt Åsebol</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-CGWus2ado3VHspoUrgxh7r"/>
        <correspContext corresp="i-CGWus2ado3VHspoUrgxh7r">
          <ref>Proposition 2020/21:132</ref>
        </correspContext>
        <correspAction xml:id="i-V1L4XzUjN6f8sRLZvvbphA" type="signed"/>
        <correspContext corresp="i-V1L4XzUjN6f8sRLZvvbphA">
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-5tbgYo4dBB9rh3uBeCweBm"/>
          <note type="signatory" corresp="i-HVNurMXeCe8w9FG2WJ148E"/>
          <note type="signatory" corresp="i-UwP5i3Nf2rsj5W3x9BMAEh"/>
          <note type="signatory" corresp="i-J3vB7EYXWFGfYPGahysXrd"/>
          <note type="signatory" corresp="i-Apyf3DsrtN2zmshEtt35Qo"/>
          <note type="signatory" corresp="i-JwCAPrnin3ydHLFqNxeimg"/>
          <note type="signatory" corresp="i-G9cpXThuSAP5KSY32ApDCj"/>
        </correspContext>
        <correspAction type="submitted" xml:id="i-RMbB3ufFrpsNFV3cA7MgBF">
          <date when="2021-04-07"/>
          <time when="15:25:33"/>
        </correspAction>
        <correspAction type="dismissed" xml:id="i-JfYoJydYyYoFke5A2c7g4q">
          <date when="2021-04-09"/>
        </correspAction>
        <correspAction type="reviewed" xml:id="i-KW74qqo7T5S27K3UFDHm5p">
          <date when="2021-04-09"/>
          <time when="11:34:55"/>
        </correspAction>
        <correspAction type="referred" xml:id="i-Q94CUbHQ5beuKsmsf9pARW">
          <date when="2021-04-13"/>
        </correspAction>
        <correspAction type="assigned" xml:id="i-C2FUa32W1BQzvu9Et3gGnA">
          <date when="2021-06-15"/>
          <time when="13:48:53"/>
        </correspAction>
        <correspContext corresp="i-C2FUa32W1BQzvu9Et3gGnA">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-4HE6ThmdK2fxAPF7hh2696"/>
        <correspContext corresp="i-4HE6ThmdK2fxAPF7hh2696">
          <ref type="uppgift">2020/21:SoU16</ref>
          <ref type="ref_dok_id">H801SoU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU16</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SeFXmQBoj2ADLFAjojQYDm"/>
        <correspContext corresp="i-SeFXmQBoj2ADLFAjojQYDm">
          <ref type="uppgift">2020/21:SoU25</ref>
          <ref type="ref_dok_id">H801SoU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU25</ref>
          <ref type="ref_dok_titel">En förnyad strategi för politiken avseende alkohol, narkotika, dopning, tobak och nikotin samt spel om pengar 2021-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:3943 av Camilla Waltersson Grönvall m.fl. (M) med anledning av prop. 2020/21:132 En förnyad strategi för politiken avseende alkohol, narkotika, dopning, tobak och nikotin samt spel om pengar 2021–2025</div>
      </div>
      <div type="motBody">
        <div type="motProposal" subtype="förslag">
          <head xml:id="i-Suyt9AePuMXeHKvUy7onSG">
            Förslag till riksdagsbeslut
          </head>
          <list style="ol">
            <item xml:id="i-3wbZMTnEdrkoKBQEh8n4dd">
              Riksdagen ställer sig bakom det som anförs i motionen om ett
              övergripande mål för ANDTS-politiken som beaktar varierande skadeverkningsgrader
              och tillkännager detta för regeringen.
            </item>
            <item xml:id="i-TT3gzexBbqwCD5DEQW24T1">
              Riksdagen ställer sig bakom det som anförs i motionen om ett
              nytt långsiktigt mål 5 som fokuserar på insatser och åtgärder
              och tillkännager detta för regeringen.
            </item>
            <item xml:id="i-XGfHbS4pzVP5bb9hwMYxTE">
              Riksdagen ställer sig bakom det som anförs i motionen om slopande
              av långsiktigt mål 7 och tillkännager detta för regeringen.
            </item>
            <item xml:id="i-BcfCtKykRSx2byKjzz4pjt">
              Riksdagen ställer sig bakom det som anförs i motionen om de långsiktiga
              målen 1, 3, 4 och 6 och tillkännager detta för regeringen.
            </item>
            <item xml:id="i-8Mey1Z6HktTiSpxk15PHLd">
              Riksdagen ställer sig bakom det som anförs i motionen om att
              fokus när det gäller ANDTS-målen avseende spel om pengar ska vara
              att minska skadorna och riskerna att utveckla spelberoende och
              tillkännager detta för regeringen.
            </item>
            <item xml:id="i-WiLtGhznZdcKS2MYp7orV3">
              Riksdagen ställer sig bakom det som anförs i motionen om att
              principen med insatsområden bör ersättas med strategiska fokusområden
              som tydliggör vem som ska agera och vad som ska uppnås i ANDTS-strategin,
              och detta tillkännager riksdagen för regeringen.
            </item>
            <item xml:id="i-CtXWAGEZKqRt1zEhzp2MLk">
              Riksdagen ställer sig bakom det som anförs i motionen om att
              en ANDTS-strategi bör kopplas till en övergripande hälsofrämjande
              strategi och tillkännager detta för regeringen.
            </item>
            <item xml:id="i-RKgDDS98WuXMSAD4bH3jzm">
              Riksdagen ställer sig bakom det som anförs i motionen om att
              utreda möjligheterna gällande ett nationellt kompetenscentrum
              för det förebyggande arbetet inom ANDTS och tillkännager detta
              för regeringen.
            </item>
            <item xml:id="i-BwvANVDkW81fWQT7MNNdKh">
              Riksdagen ställer sig bakom det som anförs i motionen om att
              kartlägga det tunga narkotikamissbruket i Sverige och tillkännager
              detta för regeringen.
            </item>
            <item xml:id="i-spKK6wJM1U6rkjZ5FCYV9">
              Riksdagen ställer sig bakom det som anförs i motionen om bättre
              statistik och uppföljning av personer i LARO-behandling och tillkännager
              detta för regeringen.
            </item>
            <item xml:id="i-82oZ93fUGFmMq5M1UG1Wvo">
              Riksdagen ställer sig bakom det som anförs i motionen om att
              ge Socialstyrelsen i uppdrag att kartlägga den svenska beroendevården
              och tillkännager detta för regeringen.
            </item>
            <item xml:id="i-MyPfhSPxqDRq1pZUGqRsge">
              Riksdagen ställer sig bakom det som anförs i motionen om att
              pröva möjligheten att etablera ett nationellt forskningsorgan
              inom området missbruk och beroende och tillkännager detta för
              regeringen.
            </item>
            <item xml:id="i-HUQhQWnU2BETEQDrcMP7Hu">
              Riksdagen ställer sig bakom det som anförs i motionen om en förstärkt
              vårdgaranti för beroendesjukdom och tillkännager detta för regeringen.
            </item>
            <item xml:id="i-NErP6i6eN8gxMRCHZHEbvY">
              Riksdagen ställer sig bakom det som anförs i motionen om att
              ta fram och genomföra en nationell överdosstrategi och tillkännager
              detta för regeringen.
            </item>
            <item xml:id="i-7xZ95kMtufWxaSURRbB5Vn">
              Riksdagen ställer sig bakom det som anförs i motionen om att
              skapa en fristående antidopningsenhet och tillkännager detta för
              regeringen.
            </item>
            <item xml:id="i-JNXBdb3uk87FgXHqcopx86">
              Riksdagen ställer sig bakom det som anförs i motionen om en första
              del av en nationell strategi för systematisk suicidprevention
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-8ZkZxWanwkEYqjfSf1Lz4f">
            Motivering
          </head>
          <p xml:id="i-QBtA7NmfRz9w94oxEwcYsW">
            Av regeringens proposition framgår att huvudförslagen består
            av dels ett reviderat förslag om ett övergripande mål för ANDTS-politiken,
            dels sju långsiktiga mål med prioriterade insatsområden som anger
            inriktningen för arbetet med ANDTS-frågorna i sin helhet. Vidare
            föreslås att innehållet i strategin även ska omfatta spel om pengar,
            narkotikaklassade förskrivna och icke-förskrivna läkemedel samt
            en utvidgning av begreppet tobak till att även inkludera nikotinprodukter.
            Det anges utöver detta att den förnyade strategin har ett ökat
            fokus på narkotikaprevention med brottsförebyggande och brottsbekämpande
            insatser.
            <ref target="i-3ige6pFnKGgxGcMB2az5sf">
              [1]
            </ref>
          </p>
          <p xml:id="i-u8pHTZw4bqXetMF8D2kTk">
            Moderaterna tillstyrker vissa förslag i regeringens proposition
            men har tillägg, ändringar och justeringar, därtill ett antal
            nya konkreta förslag i syfte att lyfta fram strategiska fokusområden
            som kan medföra en mer heltäckande, sammanhållen och systematisk
            ANDTS-strategi som ska följas upp och utvärderas brett och kontinuerligt.
            Regeringens proposition gällande ANDTS-strategin är definitivt
            ofärdig.
          </p>
          <p xml:id="i-AWxn5JTnPWyjMD9yt49W1G">
            Moderaterna är till exempel kritiska till att regeringen fortfarande
            inte i den förnyade ANDTS-strategin gör tydlig och skarp åtskillnad
            när det gäller tobaksrökningens skadeverkningar kontra bruk av
            snus och andra rökfria nikotinprodukter. Tobaksrökning är definitivt
            ett av världens allvarligaste folkhälsoproblem. Den beskrivs av
            Världs­hälsoorganisationen som en global epidemi. Tobaksrökning
            är ledande påverkningsbar dödsorsak i så kallade höginkomstländer
            och flera studier har visat betydande kopplingar mellan rökning
            och sjukdom.
            <ref target="i-C9bW3Wau3kqDUCFukUQePG">
              [2]
            </ref>
            Ungefär nio av tio lungcancerfall är relaterade till tobaksrökning.
            <ref target="i-Qaomgj7dDMKN6Q9kDChxaT">
              [3]
            </ref>
            Samtidigt är det så att även icke-rökare kan drabbas av lungcancer­sjukdom.
          </p>
          <p xml:id="i-XNDb169n3AzCwgkjPmhFM4">
            Regeringen påpekar mycket riktigt att ”rökning är en av de främsta
            förebyggbara riskfaktorerna för sjukdom och för tidig död.”
            <ref target="i-DR4MUZJrPYtJKEt7xDE1qd">
              [4]
            </ref>
            Därefter blir det emellertid proble­matiskt eftersom regeringen
            fortsatt sätter likhetstecken mellan alla olika sorters bruk av
            tobak. Låt oss genast slå fast att snus, liksom andra rökfria
            nikotinprodukter, inte är några hälsoprodukter. Tvärtom. Långvarigt
            bruk av exempelvis snus kan leda till betydande negativa effekter
            på individers hälsa. Bruk av snus ger emellertid inte alls samma
            allvarliga skadeverkningar som att röka tobak. Regeringen skriver
            själv att ”cirka 20 procent av alla cancerfall kan kopplas till
            tobaksrökning.”
            <ref target="i-Sxa89Fo692qqXcgzvsd64T">
              [5]
            </ref>
          </p>
          <p xml:id="i-RDFZGKwcEF7dRWFgjt8Yvq">
            Regeringen anför att ”tobaksrökning orsakar till exempel lungcancer,
            hjärt-kärlsjukdomar och kronisk obstruktiv lungsjukdom (KOL).
            Det finns även tillräcklig kunskap om snusets skadeverkningar
            för att avråda från användning av snus. Nikotin är ett mycket
            giftigt och beroendeframkallande ämne som har effekter på bland
            annat hjärta och kärl och som kan påverka foster vid användning
            under graviditet. Därför är det viktigt att fortsatt arbeta för
            att minska allt bruk av tobak och nikotin. För vissa cancersjukdomar
            bidrar både rökning och alkohol till ökad risk för insjuknande.”
            <ref target="i-F8Maq6kfVShW6UMMvF25nV">
              [6]
            </ref>
          </p>
          <p xml:id="i-FjmWgDVLsM3qQyap2tSfR2">
            Regeringen har en bristande förmåga eller medveten ovilja att
            göra en tydlig åtskillnad i skadeverkningsgrader mellan till exempel
            tobaksrökning och bruk av snus när man formulerar det övergripande
            målet för ANDTS-strategin som ju är neutralt uttryckt avseende
            skadeverkningar. Detta leder fel då de flesta personer som exempelvis
            drabbas av lungcancer är eller har varit rökare.
            <ref target="i-866FsqR1KpBGXZ9orehfJ7">
              [7]
            </ref>
            Det finns emellertid en hel del personer som drabbas av lungcancer
            som är icke-rökare och som kan ha en medfödd genetisk defekt eller
            kan ha utsatts för andra riskfaktorer.
          </p>
          <p xml:id="i-7XKFRPRQLATCLQ6VUR3oP4">
            Hög konsumtion av snus ökar till exempel risken för att utveckla
            typ 2-diabetes. Rökning är samtidigt generellt mycket farligare
            än bruk av snus.
            <ref target="i-R2cuBZ8bSFWicykrUKwNPm">
              [8]
            </ref>
            Detta är fakta som ska vägas in när mål sätts upp och åtgärder
            vidtas för att mest effektivt kunna minska de medicinska och sociala
            skadorna orsakade av bruk av tobaks- och nikotinprodukter.
          </p>
          <p xml:id="i-PUzMGbitQ2CVJdMvhoaukm">
            Det är intressant att Sverige är i närheten av att uppnå målet
            i ”Tobacco Endgame” om maximalt 5 procent dagligrökare i befolkningen,
            eller att vi rent av redan har uppnått det. Enligt den senaste
            Eurobarometerrapporten har Sverige längst andel rökare, 7 procent,
            vilket kan jämföras mot EU-snittet på 25 procent. Sverige är också
            det medlemsland där lägst andel, 57 procent av rökarna, röker
            varje dag. Med 7 procent rökare totalt, varav 57 procent röker
            varje dag, har Sverige nu färre än 5 procent dagligrökare. Rökare
            i EU röker i genomsnitt 14,2 cigaretter per dag. Grekland har
            sämst utveckling med i genomsnitt 18,7 cigaretter per dag och
            bäst utveckling har Sverige med 9,1 cigaretter i genomsnitt per
            dag. Hälften av Sveriges rökare röker fem eller färre cigaretter
            per dag. Sverige har därtill en av EU:s högsta andelar av ex-rökare.
            I Sverige förefaller därutöver nyrekryteringen av rökare ha avstannat.
            <ref target="i-LfTf4kZ7UcNRuE2qkkY4tT">
              [9]
            </ref>
          </p>
          <p xml:id="i-Rfnxc2HLTAhPzS2NWNPsFy">
            En av Moderaternas slutsatser kring utvecklingen av tobaksrökningen
            är att det är mycket glädjande att Sverige är bäst i EU-klassen.
            Vi anser inte att detta handlar om tillfälligheter. Tvärtom. Sverige
            har lägst andel tobaksrökare i EU bland annat som en logisk följd
            av att omkring 1 miljon svenskar föredrar bruk av snus i stället
            för att röka cigaretter.
          </p>
          <p xml:id="i-NVK5scuN5mN8H2AnDoN45J">
            Moderaternas utgångspunkt är att alltid sätta människan före
            systemen. Våra konkreta förslag tar utgångspunkt i att de allra
            flesta människor vill ta ansvar för och forma sina egna liv. Vi
            anser, förutom det offentliga åtagandet, att människor har ett
            stort eget ansvar vad gäller hälsan. Om alla anstränger sig och
            försöker göra vad man kan för att ta hand om sin hälsa innebär
            det samtidigt att den som verkligen är i behov av vård kan få
            den snabbare och effektivare. Det egna ansvaret betyder att det
            offentliga bättre kan leva upp till sina åtaganden. Samtidigt
            kan det offentliga skapa bättre förut­sättningar för människor
            att ta ett stort eget ansvar för goda levnadsvanor utan moralis­erande
            pekpinnar. Att snusa är inte alls lika skadligt som att röka cigaretter.
            Det ska ANDTS-strategin väga in när långsiktiga mål tas fram och
            konkreta åtgärder vidtas i syfte att nå de uppsatta målen.
          </p>
          <p xml:id="i-CPgcMjKcgZErZFcCiUBrmy">
            Utvecklingen som beskrivs i regeringens proposition beträffade
            narkotika är dyster. Bruket av narkotika har ökat och utvecklingen
            har inte gått i linje med målet om minskade skador och dödsfall.
            Tvärtom har fler skadats och dött av sitt eget narkotika­bruk
            även om ett positivt trendbrott har kunnat skönjas de sista åren.
            Enligt den europeiska narkotikabyrån (EMCDDA) har Sverige nu Europas
            högsta narkotika­relaterade dödlighet. Att jämföra den narkotikarelaterade
            dödligheten mellan olika länder är förvisso vanskligt, bland annat
            eftersom tillförlitligheten i statistiken varierar mycket. Klart
            är likväl att Sveriges narkotikarelaterade dödlighet är alarmerande
            hög och att mycket mer behöver göras för att minska missbruket
            och rädda liv. Som regeringen konstaterar i propositionen så är
            dödsfall på grund av alla sorters akuta skador och förgiftningar,
            där dödsfall till följd av läkemedels- och narkotika­förgiftningar
            ingår, den vanligaste dödsorsaken i åldersgruppen 15–39 år. Totalt
            har dödligheten i läkemedels- och narkotikaförgiftningar bland
            personer 15 år och äldre ökat med 79 procent under perioden 2006–2018.
            <ref target="i-Ra4vsVkfZoF32ZEU2GfCa8">
              [10]
            </ref>
          </p>
          <p xml:id="i-GjMDKzBHdQLSHnPFznyXAk">
            Ovan beskrivna utveckling måste vändas och vi välkomnar att regeringen
            har hörsammat tillkännagivandet från en enig riksdag om en nollvision
            när det gäller narkotikarelaterade dödsfall. Samtidigt ger regeringens
            förnyade ANDTS-strategi inte tillräckliga svar på hur de narkotikarelaterade
            dödsfallen ska bli färre. Vi delar regeringens förhoppning att
            en nollvision avseende dödsfall till följd av läkemedels- och
            narkotikaförgiftningar kommer att skapa ett tydligare fokus och
            kraftsamling i samhället för att minska dessa dödsfall men visionen
            måste också följas av konkret handling. Vi efterlyser nya och
            förstärka insatser från regeringens sida. Därför lägger vi moderater
            i denna motion fram flera nya förslag i syfte att stärka såväl
            det förebyggande arbetet som beroendevården och det skadereducerade
            arbetet. Allt i syfte att nå nollvisionen.
          </p>
          <p xml:id="i-DaMqsbgAftn4Ch4ewxWH3k">
            En central del i Moderaternas narkotikapolitik och i arbetet
            framåt för att minska narkotikabruket och relaterade skador och
            dödlighet är att minska tillgången till narkotika. Tyvärr ser
            vi hur den nuvarande regeringen gravt misslyckats med att bekämpa
            narkotikabrottsligheten. Som regeringen skriver i propositionen
            så uppger Polismyndigheten att den gränsöverskridande handeln
            med narkotika till Sverige har ökat och att det finns flera indikatorer
            på att narkotikabrottsligheten tilltar. Narkotika­handeln är en
            viktig inkomstkälla för de kriminella gängen, och de kriminella
            upp­görelserna med skjutningar och sprängningar i narkotikahandelns
            spår är många. Den krassa sanningen är att det grova våldet kopplat
            till gängbrottsligheten befinner sig på rekordnivåer och alltmer
            börjar likna en epidemi i vårt samhälle. Under fjolåret slogs
            rekord i antalet skjutningar.
          </p>
          <p xml:id="i-8R5oWn3JECTvCEF7ekiRti">
            Den sittande regeringen har visat sig oförmögen att genomföra
            de reformer som krävs för att pressa tillbaka kriminaliteten i
            allmänheten och den grova organiserade i synnerhet. Det 34-punktsprogram
            som regeringen lade fram 2019, och som regeringen hänvisar till
            i ANDTS-strategin, är otillräckligt. Moderaterna har därför föreslagit
            en lång rad mönsterbrytande reformer i syfte att knäcka de kriminella
            gängen och därmed mycket av narkotikahandeln i Sverige. Dessa
            reformer beskriver vi närmare i motionen Åtgärder mot gängbrottsligheten.
            Bland annat vill vi införa möjlighet till zonförbud och dubbla
            straffen för gängkriminella liksom stärka hela rättsväsendet.
            Vidare vill vi se strängare straff för narkotikaförsäljning och
            vi vill i detta sammanhang påminna om det tillkännagivande som
            riksdagen riktade till regeringen våren 2019 om att ta fram ett
            förslag om skärpta straff för överlåtelse av narkotika. Vi vill
            också se mer specialiserade narkotikapoliser för att narkotikarelaterad
            brottslighet ska kunna bekämpas på ett effektivare sätt. Varje
            polisområde där narkotikahandeln är ett problem ska ha särskilda
            enheter med uppgift att utreda narkotikabrottslighet. Därtill
            vill Moderaterna stärka Tullverkets brottsbekämpande uppdrag.
          </p>
          <p xml:id="i-8WZnLefFD6H9dAPVsoJZzL">
            I regeringens förslag till förnyad ANDTS-strategi beskrivs effektiv
            klassificering av nya substanser som ett prioriterat område. Trots
            att området av regeringen pekas ut som prioriterat händer inte
            mycket. En enig riksdag gjorde 2018, efter förslag från M, KD,
            C, L, ett tillkännagivande om att regeringen bör låta göra en
            analys av erfarenheterna från länder som redan har infört system
            med generisk klassificering av nya psykoaktiva substanser. I propositionen
            skriver nu regeringen att frågan alltjämt bereds inom Regeringskansliet.
            Det duger inte. Denna angelägna analys behöver nu omgående genomföras
            och presenteras.
          </p>
          <p xml:id="i-Wfhi6xfMttebEzQ6V8Ysm6">
            Helt fundamentalt för att minska de narkotikarelaterade skadorna
            och för att Sverige ska kunna närma sig nollvisionen vad gäller
            narkotikarelaterade dödsfall är ett metodiskt och strukturerat
            förebyggande arbete. Regeringen överväger att stärka det förebyggande
            arbetet mot narkotika. För Moderaterna är det självklart att inte
            bara överväga att stärka det förebyggande arbetet utan att också
            i handling göra det. Konkret handlar detta om ett brett arbete
            med generella såväl som mer riktade insatser inom en lång rad
            områden i syfte att förebygga riskfaktorer och främja skyddsfaktorer
            för ANDTS-problematik. En skola av världsklass och en stark arbetslinje
            som leder till minskat utanförskap är grundläggande.
          </p>
          <p xml:id="i-J4axfGVnon9MeCMKYriXMV">
            Moderater har länge lyft behovet av reformer som stärker socialtjänsten
            i allmänhet och i deras arbete med att skydda, stödja och hjälpa
            de socialt mest utsatta barnen i synnerhet. En ny modern socialtjänstlag
            behövs och vi har lagt fram ett batteri av förslag om hur socialtjänsten
            och skyddet för socialt utsatta barn, som löper kraftigt förhöjd
            risk att utveckla missbruk och beroende, kan stärkas, bland annat
            i motionen Stärk utsatta barns trygghet – behov av reformer där
            barnets bästa ska väga tyngst. I den motionen föreslår vi fler
            förebyggande insatser i form av exempelvis en handlingsplan för
            att stärka socialtjänstens arbete med att förbättra placerade
            barns skolresultat och en förstärkt vårdgaranti för barn och unga
            med psykisk ohälsa. Vidare vill vi skapa bättre förutsättningar
            för samarbete mellan socialtjänsten och polisen genom en översyn
            av regelverket kring informationsutbyte och vi vill prioritera
            fler sociala insatsgrupper.
          </p>
          <p xml:id="i-MGvqL7EU8mT8otHcLUhTF3">
            En viktig del i arbetet med att förebygga framtida ANDTS-problematik
            är olika former av föräldraskapsstöd. Våren 2019 biföll riksdagen
            ett förslag från M, C, KD och L om att regeringen bör utreda möjligheten
            att inrätta barn- och familjecentraler där olika professioner
            arbetar tillsammans. Regeringen bör skyndsamt agera i enlighet
            med riksdagens tillkännagivande och överväga ytterligare åtgärder
            som kan utveckla och stärka föräldrastödet.
          </p>
          <p xml:id="i-XLGJzdqbwB8gV5yRmNasYN">
            För att minska Sveriges rekordhöga narkotikarelaterade dödlighet
            krävs förutom vad vi beskrivit ovan, i form av åtgärder för att
            minska tillgången till narkotika och prevention, också utvecklade
            vård- och behandlingsinsatser liksom olika skade­reducerande åtgärder.
            För att kunna vidta rätt åtgärder krävs bra beslutsunderlag i
            form av bland annat tillförlitlig statistik och gedigna analyser
            av problembilden och möjliga handlingsvägar framåt. En enig riksdag
            har tillkännagett för regeringen att dagens narkotikapolitik behöver
            utvärderas. Precis som socialutskottet då anförde menar vi moderater
            att en fortsatt restriktiv narkotikapolitik måste kombineras med
            en god missbruks- och beroendevård som innehåller insatser för
            att minimera de skador narkotikan orsakar. För att utveckla en
            bättre missbruks- och beroendevård behöver regeringen skyndsamt
            agera för att råda bot på de stora brister som Sverige har beträffande
            kunskapen om den svenska narkotikasituationen.
          </p>
          <head type="h2" xml:id="i-WLpJ3Wmt3ix7FYZJ7Gtc1e">
            Det krävs en mer systematisk och uppföljningsbar ANDTS-strategi
          </head>
          <p xml:id="i-9CPKppQ68acBxJuEAu67AH">
            Den borgerliga regeringen lade i mars 2011 fram den första strategin
            gällande alkohol-, narkotika-, dopnings- och tobaksfrågor med
            det övergripande målet om ”ett samhälle fritt från narkotika och
            dopning, minskade medicinska och sociala skador orsakade av alkohol
            och ett minskat tobaksbruk”. Till det övergripande målet kopplades
            en sektors­övergripande målstruktur som angav inriktning och prioriteringar
            för samhällets insatser under perioden 2011–2015.
            <ref target="i-VjMerJ3BtpgdhRznV8ZaSv">
              [11]
            </ref>
          </p>
          <p xml:id="i-YHCoN7ZokdeoQYp6ifNH4Q">
            Betraktat i backspegeln var det övergripande målet i den första
            samlade strategin olyckligt formulerat, beroende på att målet
            inte tog hänsyn till de varierande skade­verkningar som uppstår
            beroende på olika sorters bruk av tobak. Vi föreslår därför ett
            omformulerat övergripande mål i ANDTS-strategin.
          </p>
          <p xml:id="i-RQxgNM2u6PaFVedTBrLqYZ">
            Folkhälsomyndigheten har haft i uppdrag av regeringen att stödja
            genomförandet av den samlade strategin för alkohol-, narkotika-,
            dopnings- och tobakspolitiken. I upp­draget har ingått att lämna
            en samlad uppföljning av ANDT-strategin. Rapporten Samlad uppföljning
            av ANDT-strategin 2016–2020 är Folkhälsomyndighetens åter­redovisning
            av uppdraget från regeringen. Denna rapport beskriver den verksamhet
            som genomförts inom strategins insatsområden och utvecklingen
            av ANDT-frågorna i förhållande till strategins mål samt en bedömning
            av om strategins mål uppnåtts och om prioriteringarna uttryckta
            genom insatsområdena omhändertagits.
            <ref target="i-SuQsADPQ6F42zcUyRdQcKz">
              [12]
            </ref>
          </p>
          <p xml:id="i-BUM81xWVh8PGUZeNS3Wg9r">
            Folkhälsomyndighetens bedömning är att arbetet i stort sett har
            bedrivits i linje med prioriteringarna som regeringen lyft fram
            inom ANDT-strategin. Så här formulerar sig myndigheten: ”Folkhälsomyndigheten
            bedömer att de aktörer som omfattas av den samlade uppföljningen
            i stort har bedrivit ANDT-arbete i linje med de prioriteringar
            som regeringen har uttryckt i och med ANDT-strategins insatsområden.
            I vilken omfattning eller med vilket resultat har inte gått att
            bedöma. Det har heller inte varit möjligt att avgöra i vilken
            utsträckning som verksamheterna har bidragit till utvecklingen
            inom strategins mål. Många faktorer utanför strategin kan ha påverkat
            utvecklingen och majoriteteten av verksamheterna har inte följts
            upp avseende resultat och effekter. ”
            <ref target="i-PEisM9T2BphY2MHghje2Rw">
              [13]
            </ref>
          </p>
          <p xml:id="i-QN3PmwU1n3do74Gvsd6Vbx">
            Folkhälsomyndigheten sammanfattar vidare måluppfyllelsen av ANDT-arbetet
            2016–2020 enligt följande: ”Utvecklingen i förhållande till ANDT-strategins
            mål varierar mellan olika mål och olika substanser och är svår
            att summera för en strategiperiod. Över en längre period bedömer
            vi dock att tillgången till tobak minskat medan tillgången till
            alkohol sammantaget bedöms oförändrad. Utvecklingen av bruk och
            debutålder hos barn och unga samt skadligt bruk går sammantaget
            i linje med ANDT-strategins mål inom alkohol- och tobaksområdet
            men i motsatt riktning inom narkotikaområdet. När det gäller skador
            och dödlighet på grund av alkohol, narkotika och tobak går utvecklingen
            delvis i linje med målet. Området dopning är genomgående svårt
            att följa.”
            <ref target="i-KZHLS72u5FJnTgA1L4zBuS">
              [14]
            </ref>
          </p>
          <p xml:id="i-82kQtQ6nGSXEH6Xgkk85GB">
            Det är djupt problematiskt att ett antal uppsatta mål i såväl
            tidigare ANDT-strategier som i den nu föreslagna är svåra att
            följa upp och utvärdera. Det minskar bland annat den samlade överblicken
            och möjligheten att korrigera tidigare använda åtgärder eftersom
            resultaten är delvis eller helt okända vilket riskerar att leda
            till ett minskat engagemang för strategin. Detta är olyckligt
            då det i sak handlar om ett viktigt långsiktigt arbete.
          </p>
          <p xml:id="i-6at8etFkoT9ECNfJZpqy9C">
            Moderaterna redogör nedan för sina förslag om ANDTS-strategin
            och hur arbetet med dessa frågor kan förbättras med mer metodik
            och bättre struktur och följas upp mer systematiskt.
          </p>
          <head type="h3" xml:id="i-2CRw6HgJZNSesXKfhZFQPQ">
            Ett övergripande mål som beaktar varierande skadeverkningar
          </head>
          <p xml:id="i-8AVXTWH9WAqDkEW2xaHnbi">
            Det övergripande målet för den förnyade ANDTS-strategin ska enligt
            regeringens proposition vara följande: ”Ett samhälle fritt från
            narkotika och dopning med minskade medicinska och sociala skador
            orsakade av alkohol och spel om pengar samt ett minskat bruk av
            tobaks- och nikotinprodukter.”
            <ref target="i-Ci9b3ZNueueUSVDUZfMjtV">
              [15]
            </ref>
          </p>
          <p xml:id="i-BSxHkJ5ZG3qpPki7p355YT">
            Moderaterna föreslår ett omformulerat övergripande mål för ANDTS-strategin
            som tar hänsyn till de högst varierande skadeverkningar som olika
            tobaks- och nikotin­produkter kan orsaka. Det innebär att vi anser
            att den övergripande målformuleringen vad avser alkohol, tobak,
            nikotin och spel om pengar ska vara likalydande.
          </p>
          <p xml:id="i-CtCQCfs4kodwk25ex989BV">
            Moderaterna föreslår att det övergripande målet för det fortsatta
            arbetet inom strategin som rör alkohol, narkotika, dopning, tobak
            och spel om pengar ska vara: Ett Sverige fritt från narkotika
            och dopning med minskade medicinska och sociala skador orsakade
            av alkohol och spel om pengar samt av tobaks- och nikotinprodukter.
          </p>
          <p xml:id="i-AJgeRYvTQpRTSXwyhgijLG">
            Vår bedömning är att arbetet med att uppnå ett Sverige fritt
            från narkotika och dopning samt att kunna minska de medicinska
            och sociala skadorna av alkohol ska bli ännu mer fokuserat och
            ha ett ännu öppnare förhållningssätt att ta in ny kunskap. Ett
            systematiskt arbete som väger in olika skadeverkningar beroende
            på om det handlar om tobaksrökning eller till exempel bruk av
            snus ska sättas igång för att fokusera på effektivast möjliga
            reducering av de medicinska och sociala skadorna. Det är bra att
            även narkotikaklassade läkemedel och spel om pengar inkluderas
            i den förnyade ANDTS-strategin.
          </p>
          <head type="h3" xml:id="i-WqGGhDDsCspU584cgTiBHQ">
            Långsiktiga mål måste vara tydliga, uppföljningsbara och fokuserade
            på resultat
          </head>
          <p xml:id="i-15nQLGcL8N3BvJuXuKpheE">
            Folkhälsomyndigheten har i sin återredovisningsrapport till regeringen
            uttryckt att ”den nuvarande ANDT-strategins struktur följer folkhälsopolitikens
            intentioner men behöver utvecklas så att insatser och utfall separeras,
            bestämningsfaktorer synliggörs och målformuleringar tydliggörs.
            Principen med strukturen av insatsområden kan behållas men bör
            ersättas av mer strategiska fokusområden som tydliggör vem som
            ska agera och vad som ska uppnås.”
            <ref target="i-Ln4qEidi7xQoM9JAM9ECQu">
              [16]
            </ref>
          </p>
          <p xml:id="i-31UANWtwe4pKkvDrs6EuHh">
            Folkhälsomyndigheten föreslår därför att bland annat följande
            bör övervägas i utformningen av strategin:
            <ref target="i-K6NL66ZcJdHfsHdV2nryvw">
              [17]
            </ref>
          </p>
          <list style="ul">
            <item xml:id="i-84w3hhMMRATvjFAU36aCnn">
              Att en typ av mål renodlas till utfall. Med detta avses tillgång,
              bruk och skadligt bruk samt skador och dödlighet kopplat till
              ANDT.
            </item>
            <item xml:id="i-RAAVRkV5QykW5vLEqQ6eGW">
              Att en annan typ av mål begränsas till insatser. Med detta avses
              åtgärder som begränsar tillgänglighet, hälsofrämjande och förebyggande
              arbete, vård och behandling, stöd och omsorg samt andra insatser
              som förebygger eller minskar ANDT-relaterad ohälsa.
            </item>
            <item xml:id="i-R2UFpL7x2SK34MvQRrKWHz">
              Att en tredje typ av mål kopplar till bestämningsfaktorer för
              en god och jämlik hälsa.
            </item>
            <item xml:id="i-FLkJ8tob6H9BnMptGSsnxQ">
              Att utfallsmålen kompletteras med konkreta målsättningar så att
              bedömningar av måluppfyllelse underlättas och tydliggörs.
            </item>
            <item xml:id="i-QT79szKrraoTCaJzQwkd99">
              Att insatsmålen utgår från att insatser som utgör grunden för
              ett effektivt ANDT-arbete genomförs utan explicita skrivningar
              i strategin medan fokusområden avser en strategisk struktur för
              prioriterade insatser under kommande period. Båda typerna bör
              kunna följas upp på lokal, regional och nationell nivå utifrån
              önskvärd riktning.
            </item>
            <item xml:id="i-APNDubic4F65yZW4DCpFTd">
              Att indelningen av målen i bestämningsfaktorer, insatser och
              utfall utvärderas i förhållande till en ANDT-strategi som genomförs,
              följs upp och analyseras utifrån en logisk modell till exempel
              att prevention påverkar bruket och att vården påverkar hur bruket
              utvecklas med avseende på skador och dödlighet.
            </item>
          </list>
          <p xml:id="i-NvTxftT12g5xUwah5QrpD9">
            Moderaterna delar Folkhälsomyndighetens bedömning att regeringen
            borde lagt ned kraft och engagemang på att försöka skapa en mer
            systematisk modell för hur mål formuleras i syfte att kunna åstadkomma
            bättre samlade resultat som låter sig utvärderas. Vi anser att
            det ska vara ett fåtal tydliga och uppföljningsbara mål.
          </p>
          <p xml:id="i-5beNiYskgg2s2wT2bZRNX5">
            Mål som svårligen eller inte alls kan följas upp och utvärderas
            ska inte användas. Låt oss som exempel ta regeringens långsiktiga
            mål 4 i den förra ANDT-strategin – Kvinnor och män samt flickor
            och pojkar med missbruk eller beroende ska utifrån sina förutsättningar
            och behov ha ökad tillgänglighet till vård och stöd av god kvalitet.
            Av propositionen framgår emellertid att ”Regeringen kan inte bedöma
            om eller i vilken utsträckning verksamheterna har bidragit till
            utvecklingen inom målet. Inom det här målet är det särskilt tydligt
            då insatsområdena till stor del är inriktade på verksamhet inom
            regioner och kommuner, och då utvecklingen med anledning av målets
            komplexa karaktär är svår att sammanfatta.”
            <ref target="i-6SYXXWEKeropoki5Dv3X1T">
              [18]
            </ref>
          </p>
          <p xml:id="i-XWrC6nqyxz4v8Qzav1cgVX">
            Trots att regeringen själv inser att formuleringen av ovanstående
            mål inrymmer stora brister återkommer detta mål i förslaget till
            ny ANDTS-strategi om än något modifierat. Regeringen föreslår
            långsiktigt mål 5 – Personer med missbruk eller beroende ska utifrån
            sina förutsättningar och behov ha tillgång till vård och stöd
            av god kvalitet. Hur ska regeringen kunna mäta och utvärdera bättre
            denna gång när den samtidigt poängterar avseende det gamla målet
            att ”Regeringen behöver följa flertalet aspekter, däribland tillgång
            till vård och stöd, vårdens kvalitet och stödets kvalitet och
            om stödet har getts utifrån individers förutsättningar och behov.
            Baserat på de indikatorer som visar på strukturella förutsättningar
            är den samlade bedömningen att strukturen för att möta individens
            behov har förbättrats över tid men att följsamheten behöver öka.
            Eftersom de tillgängliga indikatorerna är strukturindikatorer
            är det däremot inte möjligt att ange vilket genomslag detta har
            fått för den enskilde individen i behov av stöd. … Regeringen
            kan inte bedöma om eller i vilken utsträckning verksamheterna
            har bidragit till utvecklingen inom målet. Inom det här målet
            är det särskilt tydligt då insatsområdena till stor del är inriktade
            på verksamhet inom regioner och kommuner, och då utvecklingen
            med anledning av målets komplexa karaktär är svår att sammanfatta.”
            <ref target="i-2K3cAmTSZnBBAuWLX5xnf4">
              [19]
            </ref>
          </p>
          <p xml:id="i-23jgiPu1gTHS1jEdaUFpxY">
            Moderaterna föreslår att regeringen ger i uppdrag att skyndsamt
            ta fram ett nytt långsiktigt mål i stället för det föreslagna
            långsiktiga mål 5 som renodlas till att fokusera på gjorda insatser
            rörande personer med missbruk eller beroende och som är i behov
            av vård och stöd av hög kvalitet. Det kan handla om insatser såsom
            hälsofrämjande arbete, vård och behandling och stöd som förebygger
            eller minskar ANDT-relaterad ohälsa.
          </p>
          <p xml:id="i-CYC21vFjW64ARN9ZYMH6e6">
            Moderaterna föreslår därutöver att regeringens föreslagna långsiktiga
            mål 7 – En folkhälsobaserad syn på ANDTS inom EU och internationellt
            slopas. Vi delar nämligen den uppfattning som regeringen ger uttryck
            för avseende möjligheterna att mäta och följa upp detta mål som
            är långsiktigt mål 6 i den förra strategin: ”Mål 6 i strategin
            skiljer sig från de övriga målen. Det har en internationell inriktning
            och en målsättning som inte kan mätas genom etablerade indikatorer.
            Även vad gäller insatsområdena utmärker sig målet. Flera aktörer
            som pekas ut inom dem är andra än de som har fått i uppdrag att
            bidra till genomförandet och uppföljningen av strategin.”
          </p>
          <p xml:id="i-GkpU7eN65U75UtD4GTSv3U">
            Moderaterna delar bilden av att Sverige är beroende av sin omvärld
            och att frågor som rör ANDTS påverkas av förhållanden och förändringar
            utanför Sveriges gränser men så som detta föreslagna långsiktiga
            mål 7 formuleras så är det i praktiken inte tydligt och mätbart.
            Sådana mål ska inte användas. Vår bedömning är att Sverige kan
            bedriva ett konstruktivt och metodiskt internationellt arbete
            i ANDTS-frågor utan att formulera och sätta upp mål som inte kan
            utvärderas på ett verkningsfullt sett. Vi vill betona att arbetet
            inom EU och det övriga internationella arbetet i ANDTS-frågorna
            är viktigt. En folkhälsobaserad syn bör fortsatt vara ett bärande
            perspektiv i Sveriges internationella arbete inom ANDTS.
          </p>
          <p xml:id="i-S3jsDVdUcbcqdVr4fHFvnN">
            Moderaterna föreslår gällande de långsiktiga målen 1, 3, 4 och
            6 att dessa ska renodlas till att fokusera på utfall, det vill
            säga mäta tillgång, bruk, skador och dödlighet. Målen i sig behöver
            inte formuleras om, utan det handlar om att fokus ska vara på
            att mäta och utvärdera utfall, inte insatser. Detta föreslår Folkhälsomyndigheten
            i sin utvärdering av den tidigare ANDT-strategin.
            <ref target="i-7ZdbL4B9WRG5GPn3m8xaPX">
              [20]
            </ref>
            Dessa långsiktiga mål ska kompletteras med konkreta delmålsättningar
            i syfte att underlätta tydlighet, mätbarhet och utvärdering. Moderaterna
            föreslår att regeringen ger i uppdrag att skyndsamt ta fram relevanta
            delmålsättningar i syfte att fokus ska ligga på utfall och resultat.
          </p>
          <p xml:id="i-RJsN3L38oVFZUdoUGJDNT">
            Moderaterna föreslår att de långsiktiga målen i delarna som rör
            spel om pengar ska ha fokus på att minska skadorna och riskerna
            att utveckla spelberoende snarare än att minska tillgången till
            spel om pengar generellt. Det överensstämmer dessutom bättre med
            det övergripande målet som betonar minskade medicinska och sociala
            skador orsakade av spel om pengar. Ytterligare regulatoriska åtgärder
            på spelmarknaden kan få motsatta effekter och leda till att personer
            i riskzonen för spelmissbruk börjar att spela hos olicensierade
            aktörer utan omsorgsplikt på en oreglerad marknad. Det skulle
            drastiskt kunna öka risken för spelproblem.
          </p>
          <p xml:id="i-NfzyJALcHxaXwyAEGTMmS2">
            Moderaterna värnar alla dem som finner nöje i spel och bejakar
            möjligheterna att kunna spela på en sund och reglerad spelmarknad
            där alla aktörer har samma förut­sättningar. Vi värnar samtidigt
            de personer som av olika anledningar befinner sig i riskzonen
            för spelmissbruk. Därför välkomnar vi den nya spellagen som sedan
            årsskiftet 2019 är på plats och att den nya strategin även ska
            omfatta spel om pengar.
          </p>
          <p xml:id="i-G24kejvyVDQV9oHNuLrc3c">
            Det är inte bara den person som själv drabbas av spelmissbruk
            som lider utan det gör även den närmaste familjen och anhöriga
            som drabbas. Inte minst barn och ungdomar till spelmissbrukande
            föräldrar blir hårt drabbade och riskerar i vissa fall att hamna
            i ett socialt utanförskap. Spelmissbruk är förknippad med mycket
            känslor av skam och ångest. Vi är övertygade om att fokus i ANDTS-arbetet
            ska ligga på att minska skadorna och riskerna att utveckla ett
            spelberoende.
          </p>
          <head type="h2" xml:id="i-JdGpZjniREBXcpssagKFbj">
            Strategiska fokusområden – genomför prioriterade reformer i syfte
            att nå målen
          </head>
          <p xml:id="i-WBXuVsCW2asn8KpHfvQmQh">
            Den förra ANDT-strategin innehöll mycket fokus på bakgrund och
            motiv till prioriterade insatser, vilket enligt Folkhälsomyndigheten
            kan ha bidragit till att den framåtsyftande ambitionen blir otydlig.
            Insatsområdena beskriver relativt konkreta insatser; det är dock
            inte alltid tydligt vem som ska agera eller vilket mål som fokusområdet
            förväntas bidra till.
            <ref target="i-NGUHRmRj2pLvYgjLTY3tgp">
              [21]
            </ref>
          </p>
          <p xml:id="i-RGLfpdafFDm5NbcLQaHC4a">
            Folkhälsomyndigheten föreslår därför att bland annat följande
            bör övervägas i den nya ANDTS-strategin. Att principen med insatsområden
            bör ersättas med strategiska fokusområden. Fokusområdena bör vara
            mer strategiska i förhållande till vad som bör göras över tid
            och tydligare avseende vad som ska uppnås och av vem. Utöver detta
            anser myndigheten att fokusområdena bör formuleras utifrån en
            enhetlig struktur av problem och att beslutade fokusområden konkretiseras
            i handlingsplaner eller motsvarande av nationella och regionala
            aktörer med hänsyn tagen till sammanhang.
            <ref target="i-AgHJrnBtuYZR5jUPrq8EJ6">
              [22]
            </ref>
          </p>
          <p xml:id="i-XRAhzQujALfzUznpXe13su">
            Moderaterna föreslår att regeringen ger i uppdrag att skyndsamt
            ta fasta på detta i det fortsatta arbetet med ANDTS-strategin
            2021–2025 med nedanstående föreslagna strategiska fokusområden
            för att uppnå en bättre måluppfyllelse av de långsiktiga målen
            med att förbättra människors hälsa.
          </p>
          <head type="h3" xml:id="i-SznKV8yrg93VqY6EqAap22">
            Ta fram och genomför en nationell hälsofrämjande strategi
          </head>
          <p xml:id="i-YHXCN3ebCURyqKZXmrb5G4">
            Det är oroande att bland annat Cancerfonden konstaterar att politiska
            beslut de senaste decennierna snarare har försvagat än stärkt
            möjligheterna till samordnade effektiva förebyggande insatser
            gällande att främja människors hälsa.
            <ref target="i-M6fRtG5px8D8Wb2dG2CSp9">
              [23]
            </ref>
            Det finns exempelvis problem avseende nuvarande styrning och
            organisering av hälso- och sjukvården kopplat till förebyggande
            hälsoarbete. Det förebyggande hälsofrämjande arbetet är för lågt
            prioriterat. Det framkommer inte minst när det gäller utformningen
            av nuvarande ersättningssystem och gjorda prioriteringar i olika
            budgetsammanhang. ANDTS-strategin är en viktig del i resan framåt
            för att kunna stärka det förebyggande arbetet med att främja människors
            hälsa. Samtidigt krävs det ytterligare insatser och åtgärder.
          </p>
          <p xml:id="i-D3Ge9W3k1GLheonb8wMZBm">
            Moderaterna föreslår att regeringen ger i uppdrag att ta fram
            och genomföra en nationell hälsofrämjande strategi. Sverige måste
            metodiskt, långsiktigt och strukturerat sträva efter att skapa
            bättre förutsättningar för god hälsa hos hela befolkningen. En
            samlad nationell strategi ska lägga fast några tydliga mål, därtill
            peka ut prioriteringar, specifika satsningar och hur regelbunden
            uppföljning och utvärdering ska genomföras. Att underlätta för
            alla människor att göra individuella hälsosammare val är en grundläggande
            uppgift som kräver nationellt ledarskap, samordning och ansvarstagande
            som går långt utöver och är mycket bredare än den nuvarande och
            föreslagna ANDTS-strategin.
          </p>
          <p xml:id="i-GRYYe8gTLRCHGmpfroDugM">
            En av de största möjligheterna att kunna hushålla med hälso-
            och sjukvårdens begränsade resurser och samtidigt förbättra människors
            hälsa och livskvalitet ligger i att på ett helt annat sätt och
            med betydligt mer kraft och resurser än i dag arbeta med mer samlade
            preventionsåtgärder i syfte att aktivt förhindra att sjukdom uppstår
            hos en frisk person eller förhindra att ett sjukdomstillstånd
            återkommer eller förhindra en försämring av en individs sjukdom,
            ofta kroniska sådana. Detta ska inom ramen för en nationell hälsofrämjande
            strategi vara ett av de allra viktigaste strategiska fokusområdena
            för att nå de långsiktiga målen inom ANDTS-strategin. I övrigt
            hänvisar vi gällande det före­byggande hälsofrämjande strategiarbetet
            till motionen En nationell hälsofrämjande strategi – ett långsiktigt
            hälsosammare Sverige.
            <ref target="i-VSgAJr1ojLUsKwPUPbj8pL">
              [24]
            </ref>
          </p>
          <head type="h3" xml:id="i-EgFSAnKW3764xk8YFS3JZg">
            Utred möjligheterna till ett nationellt kompetenscentrum för
            det förebyggande arbetet inom ANDTS
          </head>
          <p xml:id="i-YLe49HJhG4GbvfCRVFPb1e">
            Det förebyggande ANDTS-arbetet på lokal och regional nivå ska
            bedrivas systematiskt med kunskapsbaserade metoder och insatser.
            Det kräver att en aktör med expertis inom preventionsvetenskap
            ansvarar för samordning av existerande metoder, vilket till exempel
            omfattar metodutveckling och kvalitetssäkring. Moderaterna föreslår
            att regeringen ger i uppdrag att utreda möjligheterna att kunna
            skapa ett nationellt kompetenscentrum för det förebyggande arbetet
            inom ANDTS.
          </p>
          <p xml:id="i-L8EiGC23uWsA2VnemCJoEr">
            Ett viktigt uppdrag för ett möjligt nationellt kompetenscentrum
            för förebyggande arbete ska vara att ha en regelbunden dialog
            med ANDTS-samordnarna på länsnivå i syfte att samordna, stödja
            och förbättra samarbetet. Ett nationella kompetenscentrum ska
            ha ett övergripande utbildningsansvar gentemot regional och lokal
            nivå.
          </p>
          <p xml:id="i-6TdRxtgKgwFgSTfacwDcQu">
            Ett exempel när det gäller god metodutveckling är STAD (Stockholm
            förebygger alkohol- och drogproblem) som under många år utvecklat
            evidensbaserade före­byggande metoder inom ANDT-området. Ett konkret
            exempel är Ansvarsfull alkohol­servering och Krogar mot knark.
          </p>
          <p xml:id="i-WxNcwgvPd6UYcfo2889GJb">
            Moderaterna föreslår att regeringen ger i uppdrag att utreda
            möjligheterna att kunna skapa ett nationellt kompetenscentrum
            för det förebyggande arbetet inom ANDTS. Det är en central utgångspunkt
            att detta möjliga nationella kompetenscentrum ska rymmas inom
            den befintliga myndighetsstrukturen.
          </p>
          <head type="h3" xml:id="i-L7FCVKwdePswNTjZHSngiL">
            Kartlägg det tunga narkotikamissbruket
          </head>
          <p xml:id="i-7GFmkcHKSLgvXbRcXU1FBD">
            I dag vet vi inte tillräckligt om hur narkotikamissbruket och
            vårdbehovet ser ut i Sverige. Det gör det svårt att utvärdera
            den förda politiken, inklusive de mål och insatser som presenteras
            i ANDTS-strategin, och det försvårar allvarligt möjligheten att
            vidta nya eller förstärka åtgärder för att ta steg närmare nollvisionen
            om narkotika­relaterade dödsfall.
          </p>
          <p xml:id="i-3VsUcGyogtFpcpxNASxnEY">
            Särskilt allvarligt är att det saknas ordentliga underlag om
            hur utbrett det tunga narkotikamissbruket är i Sverige. Den vanligaste
            orsaken till narkotikarelaterad död är överdos och de allra flesta,
            omkring 80–90 procent, av dödsfallen är relaterade till just opioider
            såsom heroin. För minska den narkotikarelaterade dödligheten måste
            insatser mot gruppen opioidmissbrukare prioriteras, vilket allvarligt
            försvåras av att det i dag saknas aktuella ordentliga skattningar
            om hur stort opioidmissbruket är. Den senaste ordentliga beräkningen
            om hur omfattande det tunga missbruket är i Sverige gjordes i
            slutet av 1990-talet. Därmed saknas också kunskap om hur stort
            behovet är av läkemedelsassisterad behandling och andra vård-
            och behandlingsinsatser riktade mot denna särskilt utsatta grupp.
          </p>
          <p xml:id="i-J6ATXpBEXwHkwUgJ52468b">
            Moderaterna föreslår att regeringen ger Socialstyrelsen i uppdrag
            att genomföra en gedigen kartläggning av det tunga narkotikamissbruket
            i Sverige. Kartläggningen behöver bland annat ge ett tillförlitligt
            svar på hur många personer som missbrukar opioider och hur många
            som gör detta genom att injicera.
          </p>
          <head type="h3" xml:id="i-DTSHpXMbAGyEgAe8irSddQ">
            Ta fram statistik och uppföljning av personer i LARO-behandling
          </head>
          <p xml:id="i-TfvgozurV4hEXTX8QGz1Hj">
            Det saknas i Sverige också nationell tillförlitlig statistik
            om hur många personer med ett opioidberoende som är i behandling.
            En källa till information om hur många patienter som är i läkemedelsassisterad
            behandling för opiodberoende (LARO) är läkemedels­registret, men
            en mycket stor andel av patienterna i LARO hämtar inte sina läkemedel
            på apotek, utan på sin klinik, och registreras därför inte i läkemedelsregistret.
            Positivt är dock att det nationella kvalitetsregistret för beroendevård,
            Bättre beroendevård (tidigare SBR), är under stark utveckling
            med ett växande antal registreringar och anslutna enheter.
            <ref target="i-BVpLp4uBEZP6SgnqWGJHrb">
              [25]
            </ref>
          </p>
          <p xml:id="i-4rn5WsUrP6ekSpb7FsXs53">
            Moderaterna föreslår att regeringen behöver säkerställa tillgången
            till bättre nationell statistik om antalet patienter som är i
            LARO-behandling eller som utifrån Social­styrelsens nationella
            riktlinjer bör erbjudas sådan behandling. Precis som regeringen
            beskriver i förslaget till förnyad ANDTS-strategi är det viktigt
            att arbetet med LARO sker i enlighet med Socialstyrelsens kunskapsstöd
            och nationella riktlinjer för vård och stöd och implementeringen
            ökar. För att följa upp att så sker krävs bättre statistik och
            uppföljning av patienter i LARO. Detta skulle till exempel kunna
            ske via det nationella kvalitetsregistret.
          </p>
          <head type="h3" xml:id="i-MBwxegvCLfmG7q23R6w7Ft">
            Kartlägg den svenska beroendevården
          </head>
          <p xml:id="i-ETy92JapxcS9LnkmfYin3o">
            Ett generellt problem inom svensk hälso- och sjukvård är de omotiverat
            stora regionala skillnaderna. Detta gäller inte minst inom beroendevården
            där tillgången till vård och behandling varierar kraftigt över
            landet. Den ojämlika tillgången till vård och behandling är sannolikt
            en viktig förklaring till varför den narkotikarelaterade dödligheten
            i Sverige inte bara är skyhög utan också varierar kraftigt mellan
            länen.
          </p>
          <p xml:id="i-8mKtBvbNsEXJhL7NyK7q2G">
            För att kunna skapa en mer jämlik beroendevård över landet är
            det grundläggande att ha kunskap om hur beroendevården ser ut
            i dag. På nationell nivå finns det dock bristande kunskap om vilka
            beroendeinsatser som görs och vilken beroendevård som finns runt
            om i landet. Svensk förening för Beroendemedicin har på eget initiativ
            försökt inventera landets beroendekliniker och mottagningar. Sådana
            basala uppgifter bör dock rimligen ansvariga myndigheter samla
            in och sammanställa.
          </p>
          <p xml:id="i-TXESJg4bcGg44QAE1zwekF">
            Moderaterna föreslår att regeringen ger Socialstyrelsen i uppdrag
            att kartlägga den svenska beroendevården. Genom att kartlägga
            narkotikamissbruket och beroendevården skulle möjligheterna att
            kunna följa upp och utvärdera de narkotikarelaterade målen och
            insatserna i ANDTS-strategin förbättras avsevärt, vilket i sin
            tur skulle skapa bättre förutsättningar till ett utvecklat arbete
            på området.
          </p>
          <head type="h3" xml:id="i-UUvAC2Lm1GmxdJGSEmYtGh">
            Etablera ett nationellt organ för forskning och erfarenhetsutbyte
            rörande missbruk och beroende
          </head>
          <p xml:id="i-2nCmS9RwmpQRGn73WbWQFT">
            Ledande svenska företrädare för forskning och behandling inom
            missbruks- och beroendeområdet efterfrågar ett nationellt organ
            för bland annat fortlöpande metod­diskussioner mellan företrädare
            för forskning, behandling och brukarorganisationer.
            <ref target="i-B89JhQ7QhuSEHbvMZqruAZ">
              [26]
            </ref>
            Moderaterna ser också detta behov. Svensk missbruks- och beroendevård
            behöver utvecklas och kvalitetssäkras på ett systematiskt vis
            och områdets olika aktörer behöver mötas till diskussion och för
            att utbyta erfarenheter. Detta skulle etableringen av ett nationellt
            organ kunna bidra till. Ett sådant organ bör vara inriktat på
            forskning om metoder inom missbruks- och beroendevård och bidra
            till att svensk missbruks- och beroendevård utvecklas och baseras
            på evidens och beprövad erfarenhet.
          </p>
          <p xml:id="i-QPMFq2xix6heA4Q9taPqen">
            I Norge etablerades 2007 SERAF, Senter for rus- og avhengighetsforskning.
            Bakgrunden var en efterfrågan på ökad forskning inom missbruks-
            och beroende­området samt behov av en solid kompetensmiljö.
            <ref target="i-6FCPc7tGqZRUjCg2K9szS5">
              [27]
            </ref>
            I dag bedriver SERAF inte bara forskning, utan centret ger också
            undervisning och vägledning till studenter samt axlar rollen som
            nätverksbyggare och samlingspunkt för forskningen i Norge inom
            missbruk- och beroendeområdet. SERAF leder också bland annat utvärderingar
            och forskning kring olika behandlingsförsök.
          </p>
          <p xml:id="i-H4GzpscMSfGYmZsPXGT4tX">
            Moderaterna föreslår att regeringen ger i uppdrag att pröva möjligheten
            att inrätta ett svenskt nationellt organ med forskningsfokus men
            också med uppdraget att vara ett dialogcentrum där berörda aktörer
            kan mötas och utbyta erfarenheter och diskutera exempelvis behov
            av ytterligare forskning. Det är en central utgångspunkt att detta
            möjliga nationella organ för forskning och erfarenhetsutbyte rörande
            missbruk och beroende ska rymmas inom den befintliga myndighetsstrukturen.
          </p>
          <p xml:id="i-JA3i4r77CEXrnh7DhbBrci">
            Norska SERAF skulle kunna ge inspiration till hur ett sådant
            nationellt organ skulle kunna formas och etableras i Sverige.
          </p>
          <head type="h3" xml:id="i-P3XGWFt1ZoLDJRtzHsPJwE">
            Utred en möjlig förstärkt vårdgaranti för beroendesjukdom
          </head>
          <p xml:id="i-Jgz8EX3uymHZKfs3euG64">
            Ett allvarligt problem inom dagens beroendevård är de ofta långa
            väntetiderna, framför allt till avgiftningsplatser. En person
            med beroendesjukdom söker i regel hjälp för sitt beroende när
            det finns motivation att minska de egna missbruksproblemen eller
            rent av helt sluta med sitt missbruk. Och motivation är naturligtvis
            en nyckelfaktor för ett lyckat behandlingsresultat. Därför är
            det viktigt att hjälpen finns på plats så fort som möjligt för
            den som söker vård och behandling. Hälso- och sjukvårdslagens
            bestäm­melser om vårdgaranti gäller vid missbruk och beroende
            på precis samma sätt som vid andra tillstånd. Det är inte tillräckligt
            adekvat.
          </p>
          <p xml:id="i-4JZwwKj1GBfhDjoFmtbcBM">
            Det är viktigt att snabbt inleda vård och behandling när patienten
            är motiverad. Att dagens vårdgaranti då bland annat ger rätt till
            behandling inom 90 dagar, räknat från den dag beslut om behandling
            togs, är helt otillräckligt. Moderaterna föreslår att regeringen
            ger i uppdrag att utreda en möjlig förstärkt vårdgaranti som ger
            personer med beroende­problematik rätt till vård och behandling
            betydligt snabbare än i dag. Utformningen av en förstärkt vårdgaranti
            för beroendevården behöver utredas grundligt.
          </p>
          <head type="h3" xml:id="i-5Ag2ynqxPT78xw9TiTNTuf">
            Ta fram och genomför en nationell överdosstrategi
          </head>
          <p xml:id="i-RDYe3pm9p7ZEFc9WGw8PSr">
            Den vanligaste orsaken till narkotikarelaterade dödsfall är överdoser.
            Vårt grannland Norge har målmedvetet och framgångsrikt arbetat
            för att minska antalet överdoser. Norge sjösatte en överdosstrategi
            2014 med insatser i ett nätverk av pilotkommuner, vilket resulterade
            i att antalet överdosfall minskade med hela 13 procent mellan
            2016 och 2017.
            <ref target="i-UJJwXD1o1t5RSXCJp2Cvsy">
              [28]
            </ref>
            Arbetet fortsätter nu i Norge utifrån en ny fyraårig nationell
            överdosstrategi. Sverige bör lära och inspireras av Norge. Som
            del i att uppnå nollvisionen om narkotikarelaterade dödsfall som
            beskrivs i regeringens förslag till förnyad ANDTS-strategi bör
            en svensk nationell överdosstrategi tas fram och genomföras.
          </p>
          <p xml:id="i-NZ6g83t3KQmonL4e8kiaXK">
            Den narkotikarelaterade dödligheten i Sverige är inte bara skyhög
            – den varierar också kraftigt mellan länen. Enligt Folkhälsomyndigheten
            inträffade 2018 totalt 900 dödsfall i läkemedels- och narkotikaförgiftningar
            bland invånare i Sverige 15 år eller äldre. Dödligheten varierade
            kraftigt mellan länen, från som lägst 8,1 dödsfall och som högst
            15 dödsfall per 100 000 invånare 2014/18 (femårsmedelvärde).
            <ref target="i-XEnhq98xAga8p16KEoM6vA">
              [29]
            </ref>
            De stora regio­nala skillnaderna understryker vikten av nationellt
            ledarskap och nationella åtgärder.
          </p>
          <p xml:id="i-YH9BQ6t5VsJQzWwdUZmXnx">
            Att det nu finns uppdaterade nationella riktlinjer för vård och
            stöd vid missbruk och beroende är mycket välkommet och något som
            kan bidra till att göra vården bättre och minska de många överdoserna
            och narkotikarelaterade dödsfallen i Sverige. Detta förutsätter
            dock att riktlinjerna efterlevs. Implementeringen behöver öka,
            vilket också regeringen lyfter i den förnyade ANDTS-strategin.
            En bärande del av en nationell överdosstrategi bör vara att säkra
            en god efterlevnad av de nationella riktlinjerna.
          </p>
          <p xml:id="i-JVcjiuvwsu5YSfQk7VoZ38">
            Moderaterna föreslår att regeringen ger i uppdrag till Socialstyrelsen
            tillsammans med Folkhälsomyndigheten att i samarbete med berörda
            aktörer, inte minst Sveriges Kommuner och Regioner samt brukarorganisationer,
            ta fram en nationell överdos­strategi. Vilka åtgärder och insatsområden
            som bör ingå i strategin utöver vad vi ovan beskrivit bör Socialstyrelsen
            och Folkhälsomyndigheten återkomma med. Givet att Socialstyrelsen
            i samarbete med Folkhälsomyndigheten tidigare utarbetat en åtgärdsplan
            med förslag på aktiviteter för att motverka den narkotikarelaterade
            dödligheten bör dessa myndigheter vara väl rustade med underlag
            och därmed kunna ta fram betydande förslag till en nationell överdosstrategi.
            Därutöver kan arbetet med den nationella cancerstrategin ge inspiration
            för hur ett sådant systematiskt nationellt strategiarbete kan
            bedrivas.
          </p>
          <head type="h3" xml:id="i-K8vsNQ8c1oW717Hj4CxLcB">
            Skapa en fristående antidopningsenhet
          </head>
          <p xml:id="i-WNMRyu4bY6RWbyeAuHAtrW">
            Tyvärr ser vi att dopning och användning av otillåtna preparat
            förekommer inom idrotten. Mer utbredd dopning bland motionärer
            gör att vi bör lyfta blicken utanför elit­idrottens ramar. En
            särskild riskgrupp utgörs av unga män som tränar på gym. Dopning
            har därmed gått från att vara ett idrottsproblem till att bli
            ett samhällsproblem. En statlig utredning föreslog 2011 att man
            skulle undersöka möjligheten att bilda en fristående nationell
            antidopningsorganisation, med delat ansvar mellan staten och idrottens
            centrala organisation. Det vore en mer önskvärd ordning.
          </p>
          <p xml:id="i-TcWnj44UENh8jZBGm2PihA">
            Bruket av illegala hormonpreparat bland företrädesvis unga män
            som tränar styrke­träning och kampsport har ökat under de senaste
            decennierna. Samtidigt är antalet svenska elitidrottare som fälls
            för fusk genom dopning mycket få. Dopning har därmed gått från
            att vara ett idrottsproblem till att bli ett allvarligt samhällsproblem.
            Anti­dopningsarbetet i Sverige sker dock alltjämt inom Riksidrottsförbundet.
            Moderaterna välkomnar att Riksidrottsstyrelsen nu emellertid fattat
            beslut om att ta nästa steg i att förändra detta och realisera
            en fristående svensk antidopningsorganisation, vilket är helt
            i linje med den nya Världsantidopningskoden.
          </p>
          <p xml:id="i-WjMCCYBiteRuTUrTAwbyN3">
            Moderaterna föreslår att regeringen ger i uppdrag att ta fram
            ett förslag med inriktningen att skapa en fristående antidopningsenhet
            som organisatoriskt är helt oberoende från Riksidrottsförbundet.
            Möjligheterna till en fristående antidopningsenhet, i anslutning
            till ett av Sveriges universitetssjukhus, bör särskilt undersökas
            på nytt.
          </p>
          <head type="h3" xml:id="i-JZ4FeRjcGr468XCg6Q4MFK">
            En del av en strategi för systematisk suicidprevention
          </head>
          <p xml:id="i-K498VhZLwDMXifKtoDMfd6">
            Ohälsa, oavsett om det handlar om psykisk eller fysisk, har ett
            omfattande pris för den enskilde individen och enorma kostnader
            för ett land. Beroende av alkohol/droger, liksom andra psykiatriska
            diagnoser, innebär var för sig ökad risk för självmordsförsök
            och självmord. Hos alkoholberoende personer som tagit sitt liv
            är samtidig depression vanligt. Ett självmordsförsök är den starkaste
            riskfaktorn för självmord. En studie visade att en förekomst av
            självmordsförsök är högre bland dem med alkoholproblem och vid
            narkotikamissbruk.
            <ref target="i-5HvyrcqfVF5X5dvjnXSdMc">
              [30]
            </ref>
          </p>
          <p xml:id="i-D7KPTkW1HBynGEJNafDfqZ">
            Studier visar att personer med missbruk/beroende har en klart
            förhöjd risk för psykisk sjukdom och personlighetsstörning och
            tvärtom, att förekomsten av psykiatriska tillstånd är högre vid
            svårare missbruk. Personer med narkotikamissbruk och beroende
            har oftast högre förekomst av såväl psykiska sjukdomar som personlighetsstörningar
            än personer med alkoholmissbruk eller alkoholberoende.
            <ref target="i-FhfWPYzqeUdyr6ZpfiEfbK">
              [31]
            </ref>
          </p>
          <p xml:id="i-2GG7M9B1W37HtmDxTbo2Xd">
            Hälsofrämjande åtgärder fokuserar på människors självskattade
            bedömning av fysiskt, psykiskt och socialt välbefinnande och syftar
            till att stärka eller bibehålla människors fysiska, psykiska och
            sociala välbefinnande. Folkhälsomyndigheten betonar att det är
            viktigt med bland annat selektiva insatser som riktas till identifierade
            risk­grupper.
            <ref target="i-DUoJRamrimJX4CS1YNRqSE">
              [32]
            </ref>
          </p>
          <p xml:id="i-RjJkvJ1jKRYR2QahsuZxyr">
            Regeringen har nyligen påbörjat ett arbete med att ta fram en
            nationell strategi avseende psykisk hälsa och suicidprevention.
            Det är ett steg i rätt riktning. Däremot är det naturligtvis inte
            acceptabelt att arbetet ska ske så långsamt. Regeringen har lagt
            fast uppdraget att ta fram ett underlag till en strategi som ska
            slutredovisas senast den 1 september 2023.
            <ref target="i-WKExA7Q81e3KuUG3saVr6A">
              [33]
            </ref>
          </p>
          <p xml:id="i-7e9iLM99Ka3iU8fezBmmh1">
            Moderaterna föreslår att regeringen ger i uppdrag till Socialstyrelsen
            att skyndsamt ta fram ett tydligt mål, konkreta åtgärder och en
            systematisk modell för uppföljning och utvärdering av prevention
            som kan hindra och minska antalet självmord. Ett viktigt fokus
            i det arbetet ska vara människor som är fast i ett långvarigt
            och svårt narkotika- eller alkoholmissbruk. Detta ska utgöra en
            första del av en nationell strategi för systematisk suicidprevention.
          </p>
          <head type="h3" xml:id="i-3DcHTduHiDtMhttrUxd62q">
            Det behövs en nystart
          </head>
          <p xml:id="i-62EGYXVmMEMgZ5SQGxeDsH">
            Avslutningsvis beskrev och analyserade Kommissionen för jämlik
            hälsa i sitt andra delbetänkande de många problem och utmaningar
            som finns gällande det nuvarande folkhälsopolitiska ramverket
            och varför folkhälsopolitiken inte fått avsett genomslag i praktiken.
            Det finns ett stort behov av ett systematiskt stöd och samordning
            av arbetet gällande folkhälsofrågor, inte minst från den nationella
            nivån. Detta råder det i dag brist på.
            <ref target="i-5fEeQ15k5cKDuwgu8TG9kD">
              [34]
            </ref>
            Regeringens föreslagna ANDTS-strategi håller inte måttet. Den
            är inte färdig. Låt oss gemensamt i riksdagen i samarbete med
            regeringen ändra på detta.
          </p>
        </div>
        <div type="motSignatures">
          <list>
            <item xml:id="i-NyaZHzpuD5EN9pLoVYoRUY">
              Camilla Waltersson Grönvall (M)
            </item>
            <item xml:id="i-hMSRq1Dy8i2uVvStetxxk">
              Johan Hultberg (M)
            </item>
            <item xml:id="i-6eYb2pafRHWcms4MtC3RYQ">
              Ulrika Jörgensen (M)
            </item>
            <item xml:id="i-CRCT8xBPQAtLT6jXj47jGM">
              John Weinerhall (M)
            </item>
            <item xml:id="i-QJjzaGqaow6JpWfjEd9UJz">
              Noria Manouchi (M)
            </item>
            <item xml:id="i-VVvQWNs2X1Wox4Ysdo6wzu">
              Marie-Louise Hänel Sandström (M)
            </item>
            <item xml:id="i-WxFfZczCCLu5SMmqGq3dqW">
              Mats Sander (M)
            </item>
            <item xml:id="i-XXnfY1e26GPgxThunwLyW7">
              Ann-Britt Åsebol (M)
            </item>
          </list>
        </div>
        <div type="motNotes">
          <noteGrp>
            <note xml:id="i-3ige6pFnKGgxGcMB2az5sf">
              [1] Regeringens proposition 2020/21:132 En förnyad strategi för
              politiken avseende alkohol, narkotika, dopning, tobak och nikotin
              samt spel om pengar 2021–2025.
            </note>
            <note xml:id="i-C9bW3Wau3kqDUCFukUQePG">
              [2] Världshälsoorganisationen, WHO.
            </note>
            <note xml:id="i-Qaomgj7dDMKN6Q9kDChxaT">
              [3] Cancerfondsrapporten 2017.
            </note>
            <note xml:id="i-DR4MUZJrPYtJKEt7xDE1qd">
              [4] Regeringens proposition 2020/21:132 En förnyad strategi för
              politiken avseende alkohol, narkotika, dopning, tobak och nikotin
              samt spel om pengar 2021–2025, s. 63.
            </note>
            <note xml:id="i-Sxa89Fo692qqXcgzvsd64T">
              [5] Ibid.
            </note>
            <note xml:id="i-F8Maq6kfVShW6UMMvF25nV">
              [6] Ibid.
            </note>
            <note xml:id="i-866FsqR1KpBGXZ9orehfJ7">
              [7] Cancerfonden och Socialstyrelsen i samarbete, Cancer i siffror
              2018.
            </note>
            <note xml:id="i-R2cuBZ8bSFWicykrUKwNPm">
              [8] Karolinska institutet, Hur farligt är det att snusa?
            </note>
            <note xml:id="i-LfTf4kZ7UcNRuE2qkkY4tT">
              [9] Special Eurobarometer 506, Attitudes of Europeans towards
              tobacco and electronicCigarettes, februari 2021.
            </note>
            <note xml:id="i-Ra4vsVkfZoF32ZEU2GfCa8">
              [10] Regeringens proposition 2020/21:132 En förnyad strategi
              för politiken avseende alkohol, narkotika, dopning, tobak och
              nikotin samt spel om pengar 2021–2025.
            </note>
            <note xml:id="i-VjMerJ3BtpgdhRznV8ZaSv">
              [11] Regeringens proposition 2010/11:47 En samlad strategi för
              alkohol-, narkotika-, dopnings- och tobakpolitiken.
            </note>
            <note xml:id="i-SuQsADPQ6F42zcUyRdQcKz">
              [12] Folkhälsomyndigheten, Samlad uppföljning av ANDT-strategin
              2016–2020.
            </note>
            <note xml:id="i-PEisM9T2BphY2MHghje2Rw">
              [13] Ibid.
            </note>
            <note xml:id="i-KZHLS72u5FJnTgA1L4zBuS">
              [14] Ibid.
            </note>
            <note xml:id="i-Ci9b3ZNueueUSVDUZfMjtV">
              [15] Regeringens proposition 2020/21:132 En förnyad strategi
              för politiken avseende alkohol, narkotika, dopning, tobak och
              nikotin samt spel om pengar 2021–2025, s. 14.
            </note>
            <note xml:id="i-Ln4qEidi7xQoM9JAM9ECQu">
              [16] Folkhälsomyndigheten, Samlad uppföljning av ANDT-strategin
              2016–2020.
            </note>
            <note xml:id="i-K6NL66ZcJdHfsHdV2nryvw">
              [17] Ibid.
            </note>
            <note xml:id="i-6SYXXWEKeropoki5Dv3X1T">
              [18] Regeringens proposition 2020/21:132 En förnyad strategi
              för politiken avseende alkohol, narkotika, dopning, tobak och
              nikotin samt spel om pengar 2021–2025, s. 11.
            </note>
            <note xml:id="i-2K3cAmTSZnBBAuWLX5xnf4">
              [19] Ibid.
            </note>
            <note xml:id="i-7ZdbL4B9WRG5GPn3m8xaPX">
              [20] Folkhälsomyndigheten, Samlad uppföljning av ANDT-strategin
              2016–2020, sid 86.
            </note>
            <note xml:id="i-NGUHRmRj2pLvYgjLTY3tgp">
              [21] Ibid, s. 87.
            </note>
            <note xml:id="i-AgHJrnBtuYZR5jUPrq8EJ6">
              [22] Ibid, s. 87–88.
            </note>
            <note xml:id="i-M6fRtG5px8D8Wb2dG2CSp9">
              [23] Cancerfondsrapporten 2019, Prevention, Cancerfondsrapporten
              2019, Cancervård, Cancerfondsrapporten 2020, Prevention, samt
              Cancerfondsrapporten 2020, Cancervård.
            </note>
            <note xml:id="i-VSgAJr1ojLUsKwPUPbj8pL">
              [24] En nationell hälsofrämjande strategi – ett långsiktigt hälsosammare
              Sverige, kommittémotion till riksdagen av Camilla Waltersson Grönvall
              m.fl. (M).
            </note>
            <note xml:id="i-BVpLp4uBEZP6SgnqWGJHrb">
              [25] https://registercentrum.blob.core.windows.net/sbr/r/-rsrapport2019-webb-ByxJCG0Led.pdf.
            </note>
            <note xml:id="i-B89JhQ7QhuSEHbvMZqruAZ">
              [26] Heilig. m.fl. ”Narkomanvården behöver få en nationell strategi”
              SvD.se 2016-04-17, https://www.svd.se/narkomanvarden-behover-nationell-strategi/om/debatt.
            </note>
            <note xml:id="i-6FCPc7tGqZRUjCg2K9szS5">
              [27] SERAF – Senter for rus- og avhengighetsforskning, http://www.seraf.uio.no/.
            </note>
            <note xml:id="i-UJJwXD1o1t5RSXCJp2Cvsy">
              [28] Helsedirektoratet, Nasjonal overdosestrategi 2019–2022,
              https://www.regjeringen.no/contentassets/405ff92c06e34a9e93e92149ad616806/20190320_nasjonal_overdosestrategi_2019-2022.pdf,
              s. 2.
            </note>
            <note xml:id="i-XEnhq98xAga8p16KEoM6vA">
              [29] Folkhälsomyndigheten, Dödlighet i läkemedels- och narkotikaförgiftningar,
              https://www.folkhalsomyndigheten.se/folkhalsorapportering-statistik/tolkad-rapportering/folkhalsans-utveckling/resultat/halsa/narkotikarelaterad-dodlighet/.
            </note>
            <note xml:id="i-5HvyrcqfVF5X5dvjnXSdMc">
              [30] Missbruket, kunskapen, vården, Missbruksutredningens forskningsbilaga
              (SOU 2011:6), s. 227.
            </note>
            <note xml:id="i-FhfWPYzqeUdyr6ZpfiEfbK">
              [31] Ibid, s. 227.
            </note>
            <note xml:id="i-DUoJRamrimJX4CS1YNRqSE">
              [32] Folkhälsomyndigheten, suicidprevention/förebyggande åtgärder
              samt Socialstyrelsens termbank. Definitioner av hälsofrämjande
              åtgärder, förebyggande åtgärder, primärprevention, sekundärprevention
              samt rehabilitering.
            </note>
            <note xml:id="i-WKExA7Q81e3KuUG3saVr6A">
              [33] https://www.regeringen.se/pressmeddelanden/2020/07/ny-strategi-for-psykisk-halsa-och-suicidprevention/.
            </note>
            <note xml:id="i-5fEeQ15k5cKDuwgu8TG9kD">
              [34] Kommissionen för jämlik hälsa, För en god och jämlik hälsa
              – En utveckling av det folkhälsopolitiska ramverket, SOU 2017:4.
            </note>
          </noteGrp>
        </div>
      </div>
    </body>
  </text>
</TEI>
