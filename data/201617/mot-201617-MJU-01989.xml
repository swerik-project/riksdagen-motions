<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-MJU-01989">
  <teiHeader>
    <fileDesc>
      <titleStmt>
        <title>Havsmiljö och fiske</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:1989 av Jonas Sjöstedt m.fl. (V)</title>
          <idno type="rdwebb">H4021989</idno>
          <rs type="number">1989</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H4021989/text</ref>
          <ref type="dokument_url_html">http://data.riksdagen.se/dokument/H4021989</ref>
          <ref type="dokumentstatus_url_xml">http://data.riksdagen.se/dokumentstatus/H4021989</ref>
          <ref type="docx">http://data.riksdagen.se/fil/C4E7F752-137C-4AAC-90BE-7FE506CFC2A7</ref>
          <ref type="pdf">http://data.riksdagen.se/fil/8769B188-89B3-4747-A48F-7DBD2747E7E9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-HUY3Mb3Yq72iovNMXpmSge" type="signed"/>
        <correspContext corresp="i-HUY3Mb3Yq72iovNMXpmSge">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-HNw1w34Sd2tGfFnWtdrzZb"/>
        </correspContext>
        <correspAction type="submitted" xml:id="i-T21qJy3VHjzYYGCyFQsfEK">
          <date when="2016-10-05"/>
          <time when="10:33:30"/>
        </correspAction>
        <correspAction type="reviewed" xml:id="i-PtDWBTJZxYYBmKgG2xN8DQ">
          <date when="2016-10-05"/>
          <time when="11:22:07"/>
        </correspAction>
        <correspAction type="referred" xml:id="i-PYFotzrJ13qA1UuFHSug2Q">
          <date when="2016-10-14"/>
        </correspAction>
        <correspAction type="assigned" xml:id="i-CJspJtLMN3rHPtckD7fs5X">
          <date when="2018-05-18"/>
          <time when="16:25:17"/>
        </correspAction>
        <correspContext corresp="i-CJspJtLMN3rHPtckD7fs5X">
          <ref type="assignedTo">Miljö- och jordbruksutskottet</ref>
        </correspContext>
        <correspAction type="behandlas_i" xml:id="i-6a4bmwzdLCYTMwF1ZW7NC1"/>
        <correspContext corresp="i-6a4bmwzdLCYTMwF1ZW7NC1">
          <ref type="uppgift">2016/17:MJU25</ref>
          <ref type="ref_dok_id">H401MJU25</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU25</ref>
          <ref type="ref_dok_titel">Ett klimatpolitiskt ramverk för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QQVpiegBfNF4dXAGStShXd"/>
        <correspContext corresp="i-QQVpiegBfNF4dXAGStShXd">
          <ref type="uppgift">2016/17:MJU24</ref>
          <ref type="ref_dok_id">H401MJU24</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU24</ref>
          <ref type="ref_dok_titel">Ett klimatpolitiskt ramverk för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FWa6g45wB6TDL7SiJGU282"/>
        <correspContext corresp="i-FWa6g45wB6TDL7SiJGU282">
          <ref type="uppgift">2016/17:MJU10</ref>
          <ref type="ref_dok_id">H401MJU10</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU10</ref>
          <ref type="ref_dok_titel">Vattenvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4WU8SxhDWYBxhHaiJnLEcf"/>
        <correspContext corresp="i-4WU8SxhDWYBxhHaiJnLEcf">
          <ref type="uppgift">2016/17:MJU14</ref>
          <ref type="ref_dok_id">H401MJU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU14</ref>
          <ref type="ref_dok_titel">Fiskeripolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6XsLUZirEwxpK94rnHJTuV"/>
        <correspContext corresp="i-6XsLUZirEwxpK94rnHJTuV">
          <ref type="uppgift">2016/17:MJU9</ref>
          <ref type="ref_dok_id">H401MJU9</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU9</ref>
          <ref type="ref_dok_titel">Naturvård och områdesskydd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8tNukLTe8pgbKapQHHsqbx"/>
        <correspContext corresp="i-8tNukLTe8pgbKapQHHsqbx">
          <ref type="uppgift">2016/17:MJU7</ref>
          <ref type="ref_dok_id">H401MJU7</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU7</ref>
          <ref type="ref_dok_titel">Giftfri vardag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3qH4F9m6yUUtwtZWAbFJ8G"/>
        <correspContext corresp="i-3qH4F9m6yUUtwtZWAbFJ8G">
          <ref type="uppgift">2016/17:MJU23</ref>
          <ref type="ref_dok_id">H401MJU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU23</ref>
          <ref type="ref_dok_titel">En livsmedelsstrategi för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JsnexKF3Zp33jr5v34341m"/>
        <correspContext corresp="i-JsnexKF3Zp33jr5v34341m">
          <ref type="uppgift">2016/17:TU18</ref>
          <ref type="ref_dok_id">H401TU18</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU18</ref>
          <ref type="ref_dok_titel">Sjöfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2016/17:1989 av Jonas Sjöstedt m.fl. (V) Havsmiljö och fiske</div>
      </div>
      <div type="motBody">
        <div type="TOC" xml:id="i-Jf6kFi2LkxJFuEdYFuqWxQ">
          <head xml:id="i-FQTpdUe5TKxeE7vZFN7m1z">
            Innehåll
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Våra hav som ekosystem är hotade
            </item>
            <item style="indent-level: 1">
              Åtgärder krävs globalt, inom EU och nationellt
            </item>
            <item style="indent-level: 1">
              Minska övergödningen
            </item>
            <item style="indent-level: 2">
              Inför nationellt bindande mål för att minska utsläpp av fosfor
              och kväve
            </item>
            <item style="indent-level: 2">
              Minska konsumtion av livsmedel som bidrar till övergödning
            </item>
            <item style="indent-level: 2">
              Motverka dumpning av toalettavfall från fartyg
            </item>
            <item style="indent-level: 2">
              Förbättra rening från enskilda avlopp
            </item>
            <item style="indent-level: 1">
              Miljögifter och mikroplaster försämrar miljö och hälsa
            </item>
            <item style="indent-level: 2">
              Minska spridningen av mikroplaster i haven
            </item>
            <item style="indent-level: 1">
              Intakta ekosystem med hållbart fiske
            </item>
            <item style="indent-level: 2">
              Stärk fisketillsynen och minska det illegala fisket
            </item>
            <item style="indent-level: 2">
              Inför förbud mot bottentrålning
            </item>
            <item style="indent-level: 2">
              Reglera fisket i Natura 2000-områden
            </item>
            <item style="indent-level: 2">
              EU:s fiskepartnersavtal
            </item>
            <item style="indent-level: 2">
              Förbud mot ålfiske
            </item>
            <item style="indent-level: 2">
              Skydda det fiskefria området i Kattegatt
            </item>
            <item style="indent-level: 2">
              Långsiktig strategi och målsättning att öka skyddet av betydelsefulla
              havsmiljöer
            </item>
          </list>
        </div>
        <div type="motProposal" subtype="förslag">
          <head xml:id="i-NWUbSMn8gjvURHfa8iTN8P">
            Förslag till riksdagsbeslut
          </head>
          <list style="ol">
            <item xml:id="i-Pivj6xprvMm14dSgwgVx11">
              Riksdagen ställer sig bakom det som anförs i motionen om att
              Sverige bör verka för att nationellt bindande reduktionsmål för
              kväve och fosfor antas inom Helcoms medlemsländer och tillkännager
              detta för regeringen.
            </item>
            <item xml:id="i-4nXknvuTjMsdDZx5hAepLB">
              Riksdagen ställer sig bakom det som anförs i motionen om att
              en handlingsplan bör tas fram för hur klimat- och miljöpåverkan
              av livsmedelskedjan, inklusive animalieproduktionen, ska minskas
              och tillkännager detta för regeringen.
            </item>
            <item xml:id="i-GfxLKvXMSMPdYeigfuTs7S">
              Riksdagen ställer sig bakom det som anförs i motionen om att
              regeringen bör genom förordning och instruktion till Sjöfartsverket
              tillse att differentierade farledsavgifter som främjar tömning
              av toalettavfall på land för fartyg som anlöper svenska hamnar
              införs, och detta tillkännager riksdagen för regeringen.
            </item>
            <item xml:id="i-2jYU23UPWcRnX63zU7p33A">
              Riksdagen ställer sig bakom det som anförs i motionen om att
              regeringen bör återkomma med förslag till ytterligare åtgärder
              som stimulerar gemensamma avloppslösningar och tillkännager detta
              för regeringen.
            </item>
            <item xml:id="i-4ebWo7KbXScZvRjAjaULJm">
              Riksdagen ställer sig bakom det som anförs i motionen om Kemikalieinspektionens
              förslag om att det den 1 januari 2018 ska införas förbud mot kosmetiska
              produkter som innehåller mikrokorn av plast och som sköljs av
              direkt efter användning, och detta tillkännager riksdagen för
              regeringen.
            </item>
            <item xml:id="i-XJ1g1ttUQ6Zs78bE1Trk82">
              Riksdagen ställer sig bakom det som anförs i motionen om att
              regeringen bör förtydliga länsstyrelsernas ansvar för fisketillsynen
              i kustzonen genom att ange detta i länsstyrelsernas instruktion
              samt se över finansieringen av fisketillsynen så att finansieringen
              blir mer långsiktig, och detta tillkännager riksdagen för regeringen.
            </item>
            <item xml:id="i-4bQpkDwU5cYxC34YEeNSQs">
              Riksdagen ställer sig bakom det som anförs i motionen om att
              bottentrålning bör förbjudas i alla svenska havsområden och tillkännager
              detta för regeringen.
            </item>
            <item xml:id="i-QNSJNQwcbty4ex9DkKZw5v">
              Riksdagen ställer sig bakom det som anförs i motionen om att
              Sverige inom EU och globalt bör verka för ett förbud mot bottentrålning
              och tillkännager detta för regeringen.
            </item>
            <item xml:id="i-37zwwKebhkD4GbbUbzmCHg">
              Riksdagen ställer sig bakom det som anförs i motionen om att
              regeringen bör ta initiativ till förhandlingar med andra EU-länder
              för framtagande av regleringar som förhindrar att de biologiska
              värdena försämras i Natura 2000-områden genom ohållbart fiske
              och tillkännager detta för regeringen.
            </item>
            <item xml:id="i-JcKtKQWgHR2UmR3JbS4LZk">
              Riksdagen ställer sig bakom det som anförs i motionen om att
              Sverige bör verka för att EU:s fiskeavtal med tredjeländer omvandlas
              till utvecklingsprojekt inom hållbart fiske och tillkännager detta
              för regeringen.
            </item>
            <item xml:id="i-6xbxg3mqN5EXhLMRWmAubM">
              Riksdagen ställer sig bakom det som anförs i motionen om att
              Sverige bör införa ett totalförbud för allt riktat fiske på ål
              och tillkännager detta för regeringen.
            </item>
            <item xml:id="i-2q9igYxEWSpYY4RJ2zy7u1">
              Riksdagen ställer sig bakom det som anförs i motionen om att
              regeringen bör återkomma med förslag på långsiktig strategi och
              målsättning om att öka skyddet av betydelsefulla havsmiljöer till
              20 procent och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-KHvz87tXMvDZt3CwrCdpgE">
            Våra hav som ekosystem är hotade
          </head>
          <p xml:id="i-5REdueop9pC7vwCan1bJPT">
            Fungerande ekosystem är grunden för vår överlevnad och framtida
            välfärd. Sverige har som övergripande mål att våra havsområden
            ska uppnå ett gott miljötillstånd där organismerna i havet är
            välmående och resurserna nyttjas uthålligt. Ett flertal av våra
            miljökvalitetsmål fungerar som viktiga redskap för att nå detta
            tillstånd i vår havsmiljö. Dit hör bl.a. Ingen övergödning, Hav
            i balans samt levande kust och skärgård och Ett rikt växt- och
            djurliv. Naturvårdsverkets senaste prognos bedömer dock att inget
            av dessa mål kommer att nås till 2020, vilket var ambitionen när
            miljökvalitetsmålen antogs.
          </p>
          <p xml:id="i-R7LcZQmoscjDq87BwHdLwE">
            Havs- och vattenmyndigheten (HaV) konstaterar att trots ett omfattande
            och långvarigt åtgärdsarbete för en bättre havsmiljö finner man
            fortfarande många tecken på att miljötillståndet i Nordsjön och
            Östersjön inte är tillfredsställande. De största problemen är
            kopplade till övergödning, farliga ämnen, fysisk exploatering
            och fiske. Samtidigt ökar påverkanstrycket från en mängd näringar.
            Visserligen minskar gamla miljögifter i djur och växter men det
            har istället tillkommit nya. Den svåra problematiken med omfattande
            syrebrist och döda bottnar i Östersjön består. Tillförsel av organiskt
            material ökar i både Östersjön och Västerhavet, och Östersjön
            är fortfarande starkt påverkat av övergödning och överfiske. Mikroplaster
            påverkar jordens samtliga marina miljöer och ger negativa effekter
            även i Sveriges havsområden.
          </p>
          <p xml:id="i-FhhS4Da3sqetVwcfNTHRa2">
            Det är dock viktigt att även konstatera att miljöåtgärder ger
            faktiska resultat. På ett flertal ställen runt våra kuster ser
            man positiva effekter av att utsläppskällor med fosfor och kväve
            åtgärdats på land genom bättre rening. Våra havsörnar – som på
            70-talet nästan var utrotade – finns i dag i ett bestånd av 700
            häckande par genom förbud av farliga miljögifter. Det visar att
            miljöåtgärder ger resultat.
          </p>
          <head type="h1" xml:id="i-DSLsfk2qBPiybDC5iMjj6M">
            Åtgärder krävs globalt, inom EU och nationellt
          </head>
          <p xml:id="i-UCFv3QLGwxruDFgXkcXrc4">
            Våra 16 nationella miljökvalitetsmål med etappmål utgör en god
            grund för att vidta nödvändiga åtgärder såväl nationellt, regionalt
            som lokalt för att förbättra vår havsmiljö. Regeringen har inrättat
            ett miljömålsråd som från och med 2016 årligen ska presentera
            åtgärdslistor som myndigheterna åtar sig att vidta för att öka
            takten med att nå miljömålen. Därutöver har även strategiskt viktiga
            myndigheter fått i uppdrag att upprätta en plan med åtgärder som
            bidrar till att klara miljömålen. Sedan 2015 har regeringen också
            upprättat en svensk maritim strategi som med helhetsperspektiv
            ska främja näringarna och vars vision även omfattar minskad miljöbelastning.
            Regeringen beslutade samma år om havsplaneringsförordningen. Enligt
            förordningen ska havsplaner tas fram för Bottniska viken, Östersjön
            och Västerhavet. Havsplanerna ska bl.a. bidra till att havets
            resurser används hållbart och att näringar kan utvecklas samtidigt
            som god havsmiljö uppnås. I havsplanerna ska näringspolitiska
            mål, sociala mål och miljömål integreras. Förslag på planer tas
            fram av HaV, som har regeringens uppdrag att genomföra en sammanhållen
            havs- och vattenpolitik, för att sedan beslutas av regeringen.
          </p>
          <p xml:id="i-A6ZJxSsvbPoa144uyqRwjV">
            För att vända den negativa utvecklingen och stimulera ett hållbart
            nyttjande av havens resurser har EU även infört havsmiljödirektivet
            som i Sverige genomförts genom miljöbalken och havsmiljöförordningen.
            Att uppnå god miljöstatus enligt havsmiljöförordningen är en miljömålsprecisering.
            För att uppfylla lagstiftningens krav och Sveriges åtaganden enligt
            direktivet har HaV 2015 tagit fram ett åtgärdsprogram som riktar
            sig till myndigheter och kommuner. För Östersjöregionen har EU
            även en specifik Östersjöstrategi som också omfattar ett flertal
            landbaserade åtgärder.
          </p>
          <p xml:id="i-PFPfLfRtJXAJDzDJ5UYkkZ">
            Av stor betydelse för att bl.a. nå miljökvalitetsmålet Hav i
            balans är utformandet och genomförandet av de kommande åtgärdsprogrammen
            inom havs- och vattenförvaltningen. Vattendelegationerna vid de
            länsstyrelser som är vattenmyndigheter har tagit fram utkast till
            åtgärdsprogram för de fem vattendistrikten enligt vattenförvaltningsförordningen,
            utöver det åtgärdsprogram som HaV tagit fram för havsmiljön enligt
            havsmiljöförordningen och som antagits. Åtgärdsprogrammen för
            vattenförvaltningen ska prövas av regeringen och är i skrivande
            stund inte antagna. I åtgärdsprogrammet redovisas de miljökvalitetsnormer
            som ska uppfyllas, vilka åtgärder som behövs för att uppfylla
            dem, vilka myndigheter, länsstyrelser och kommuner som ska vidta
            åtgärder och när åtgärder ska vara genomförda.
          </p>
          <p xml:id="i-JApuaSE1YJensMii5z9hCa">
            Det regionala arbetet inom ramen för konventionen för skydd av
            den marina miljön i Nordostatlanten genom Ospar (regional konvention
            om att skydda miljön i Nordostatlanten) och Helcom (Helsingforskommissionen)
            för Östersjön är centralt för framtagande av regleringar och samarbetsformer
            inom de maritima sektorerna för en hållbar förvaltning av nationernas
            gemensamma resurser. Besöksnäringen, inte minst ekoturism och
            fisketurism växer snabbt och har utvecklats till en viktig näringsgren
            i Sverige. För att denna näring ska kunna fortsätta att växa är
            det viktigt att våra nationella och internationella målsättningar
            uppfylls. Att uppfylla våra miljöåtaganden kan därmed få positiva
            synergier på fler områden än för miljön.
          </p>
          <head type="h1" xml:id="i-4AgEAjBPzQw6vWVJo9GUWx">
            Minska övergödningen
          </head>
          <p xml:id="i-EXGPz9bwytq6czxLSuSf7e">
            Övergödningen bedöms vara det mest akuta hotet mot våra havsmiljöer.
            Näringsämnen som kväve och fosfor finns naturligt i våra miljöer
            men när de i för stora mängder tillförs havet av mänskliga aktiviteter
            skapar det problem genom försämrad vattenkvalité och syrebrist.
            En vanlig effekt av övergödningen är ökad produktion av växtplankton
            och fintrådiga alger. Den stora mängden växtplankton kan leda
            till s.k. algblomningar och påverkar både badvattenkvalitén och
            människors hälsa. För den biologiska mångfalden ger övergödning
            negativa effekter på flera sätt. Växtligheten förändras vilket
            ger försämrade möjligheter för många arter att finna föda och
            skydda sig. Det påverkar också relationerna mellan arterna. Om
            stora mängder av växtmaterialet som bildas faller till botten
            skapar det syrebrist och slår ut förutsättningar för arter som
            är bottenlevande. Östersjön har världens största områden av döda
            bottnar och där djupvattnet har permanent syrebrist. De syrefria
            bottnarna är inte enbart symtom på övergödning utan är även en
            betydande källa för fosforläckage, vilket ytterligare ökar tillväxten
            av cyanobakterier. En rad projekt har genomförts för att undersöka
            möjligheterna att på konstgjord väg syresätta bottnarna. HaV har
            det övergripande ansvaret för att utreda möjligheter att påverka
            den interna näringsbelastningen och möjligheter till t.ex. syresättning.
            En mängd olika tekniker för detta ändamål har genomförts i olika
            projekt, och en vägledning för vilka tekniker som kan vara mest
            lämpliga är på väg att tas fram. Vänsterpartiet anser att åtgärder
            för syresättningar av bottnar kommer att vara nödvändiga, om än
            de riskerar att bli kostsamma, men att de inte får begränsa ambitionerna
            att minska tillflödet av näringsämnen i våra vatten- och havsmiljöer.
          </p>
          <p xml:id="i-RXZ9sGhr5iQpvKS31SQkVr">
            Riksdagen har beslutat om miljökvalitetsmålen Ingen övergödning,
            Levande sjöar och vattendrag och Hav i balans samt levande kust
            och skärgård. I regeringens budgetpropositioner framgår att regeringen
            har för avsikt att öka takten i miljömålsarbetet samt att anslaget
            för åtgärder för havs- och vattenmiljö ökar med 75 miljoner per
            år 2016 och framåt. LOVA-bidraget (dvs. bidrag för lokala vattenvårdsprojekt)
            för att stödja det lokala och regionala arbetet för bättre vattenkvalitet,
            inte minst åtgärder mot övergödning, är ett centralt verktyg för
            att bl.a. stödja musselodlingar och avloppsprojekt. Vänsterpartiet
            välkomnar ökade ambitioner för att minska övergödningen men ser
            behov av att ytterligare åtgärder genomförs på både nationell
            och internationell nivå. Internationellt krävs att Sverige verkar
            för höga ambitionsnivåer med åtgärder inte minst i arbetet med
            EU:s jordbrukspolitik, EU:s luftvårdspolitik och inom Helcom.
            Östersjöländerna ingår i Helcom, som är Östersjöländernas samarbetsorgan
            för att förbättra miljön i Östersjön.
          </p>
          <head type="h2" xml:id="i-CJ7mmRoJrDZMkjyPrSK1Tu">
            Inför nationellt bindande mål för att minska utsläpp av fosfor
            och kväve
          </head>
          <p xml:id="i-SoNpuKafYyQFuKee1CyTDp">
            WWF presenterade år 2013 en granskning av Helcomländernas arbete
            med Baltic Sea Action Plan (BSAP). Länderna har bl.a. åtagit sig
            att nationellt reducera utsläppen av fosfor och kväve. Målen är
            konkreta och adekvata men brister i styrka och tillämpning då
            de inte införlivats i de nationella regelverken. Granskningen
            konstaterar att alla länder ligger efter i arbetet med att uppfylla
            målen, inklusive Sverige. Danmark och Tyskland framhålls dock
            som länder som kommit längre än Sverige vad gäller genomförandet
            av åtagandena i BSAP. För att öka tempot i åtgärder för att minska
            övergödningen bör enligt vår bedömning de nio medlemsländerna
            nationellt anta bindande mål. Sverige bör verka för att nationellt
            bindande reduktionsmål för kväve och fosfor antas inom Helcoms
            medlemsländer. Detta bör riksdagen ställa sig bakom och ge regeringen
            till känna.
          </p>
          <p xml:id="i-5QtrNp74wFXLHPXVr1gVuW">
            Åtgärdsprogrammen inom vatten- och havsmiljöförvaltningen kommer
            att ha stor betydelse för miljökvalitetsmålet Ingen övergödning.
            I och med det nyligen antagna åtgärdsprogrammet för havsmiljön
            för att genomföra EU:s havsmiljödirektiv har sålunda ett betydelsefullt
            steg tagits för att skapa tydligare verktyg för att nå både miljökvalitetsmål
            och havsmiljödirektivet. Detta förutsätter dock att ett tillräckligt
            skarpt åtgärdsprogram med tydlig organisation även antas för vattenförvaltningen
            på land (inom ramen för vattendirektivet). I ett sådant fall skulle,
            om åtgärderna mot övergödning genomförs enligt vattenmyndigheternas
            tidigare förslag, även Sverige uppnå sina åtaganden i Helcoms
            BSAP. Vattenmyndigheterna har tagit fram förslag till åtgärdsprogram
            som regeringen skulle ha tagit beslut om innan sommaren 2016 enligt
            Miljö- och energidepartementet. Något beslut har ännu inte tagits
            vilket innebär att ytterligare tid gått förlorad innan ett åtgärdsprogram
            är antaget för vattenförvaltningen på land. Vänsterpartiet är
            därutöver bekymrat att riksdagens beslut i april 2016 (betänkande
            2015/16:MJU14) om åtgärderna för vattendirektivet bl.a. bör förenas
            med arbetstillfällen och konkurrenskraftigt jordbruk, kommer att
            decimera våra möjligheter att i tid genomföra nödvändiga miljöåtgärder.
            Vänsterpartiet reserverade sig som enda parti mot beslutet om
            att åtgärderna för vattendirektivet bl.a. bör förenas med arbetstillfällen.
            Vänsterpartiet anser att åtgärder för god vattenmiljö inte står
            i kontrast till ett långsiktigt hållbart, konkurrenskraftigt jord-
            och skogsbruk. Åtgärdsprogrammen för både vatten- och havsmiljöförvaltningen
            planeras att skickas till EU-kommissionen under 2016.
          </p>
          <head type="h2" xml:id="i-WK4ib7s6TvacpWHi44Vh6r">
            Minska konsumtion av livsmedel som bidrar till övergödning
          </head>
          <p xml:id="i-XWV9DTyGdWAi3gWm1zWePY">
            I Havsmiljöinstitutets rapport Samhällsfenomen och åtgärder mot
            övergödning av havsmiljön 2015 tydliggörs livsmedelskedjans påverkan
            på havsmiljön. Rapporten identifierar samhällsfenomen som kan
            antas ha stor påverkan på näringsbelastningen i havet och berör
            ett bredare spektrum än de konventionella åtgärder som redan bedrivs
            och berör i högre grad grundorsaker. Det åtgärdspaket som hittills
            föreslagits av Havs-och vattenmyndigheten och vattenmyndigheterna
            är ofta inriktade på ”end of pipe- lösningar”. Proteinrika animaliska
            livsmedel har ett högt innehåll av kväve men ofta även fosfor.
            Även när det gäller fisk finns en stark koppling mellan utsläpp
            och konsumtion då fiskodling är en utsläppskälla och även produktion
            av fiskfoder ger upphov till utsläpp. Oavsett vilka livsmedel
            som bidrar till ett högt proteinintag finns dessutom en inverkan
            på avloppsreningsverkens belastning av havet. Reningsverken har
            i dag gjort betydande förbättringar i reningstekniken (nu är det
            i genomsnitt reningsgrader på 60 procent för kväve och 95 procent
            för fosfor) men den totala tillförseln av kväve till reningsverken
            har samtidigt ökat.
          </p>
          <p xml:id="i-X6ELq7VcYksbt5gDQhkJWJ">
            Rapporten belyser problemen för havsmiljön av vårt stora intag
            av animaliskt protein. Under lång tid har, inte minst i den rika
            delen av världen, den stora köttkonsumtionens påverkan på klimat
            och solidarisk fördelning av begränsade globala resurser varit
            kända. Av detta skäl har Vänsterpartiet under lång tid förslagit
            att en nationell handlingsplan med målsättningar för att minska
            de negativa effekterna från vår livsmedelskonsumtion antas. Havsmiljöinstitutets
            rapport stärker skälet för att ett sådant målinriktat arbete införs
            även för att förbättra havsmiljön genom minskad övergödning. En
            handlingsplan bör tas fram för hur klimat- och miljöpåverkan av
            livsmedelskedjan, inklusive animaliekonsumtionen, ska minskas.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-2sYgPWZwFy2LLufQyQXNuU">
            Motverka dumpning av toalettavfall från fartyg
          </head>
          <p xml:id="i-LVHgL2o1J7oeZn3im8Xj9Y">
            Från och med 1 april 2015 är det förbjudet för fritidsbåtar att
            tömma sitt avloppsvatten till sjöss. I stället är de skyldiga
            att tömma sina tankar vid en toatömningsstation i land så att
            avfallet kan hanteras i ett reningsverk. Självfallet borde samma
            krav gälla för fartyg och färjor, men så ser regelverket inte
            ut i dag. För enskilda länder är dock de juridiska möjligheterna
            begränsade för att komma åt den dumpning som sker av avloppsvatten
            på internationellt vatten där t.ex. kryssningsfartyg nästan alltid
            befinner sig.
          </p>
          <p xml:id="i-JXa7S4fSMpqsqa8mrTMLXN">
            Det såg länge ut som om FN:s sjöfartsorganisation IMO, som består
            av över 170 medlemsstater och har möjlighet att besluta om regelverk,
            skulle införa förbud mot avfallsdumpning till havs för nya passagerarfartyg
            i Östersjön år 2016 och för samtliga fartyg år 2018. Men då bl.a.
            Ryssland motsatt sig ett förbud kommer motsvarande förbud nu införas
            år 2019 för nya fartyg och år 2021 för samtliga fartyg.
          </p>
          <p xml:id="i-XnmpQY2PCBC6Fui8qVpqak">
            Vänsterpartiet anser därför att Sverige som enskild nation bör
            stärka de nationella möjligheter vi har för att motverka de negativa
            effekterna av rådande situation. Då hamnarna har skyldighet att
            ta emot toalettavfall och då det ingår i hamnavgiften bör Sverige
            genom vårt avgiftssystem gynna de fartyg som tar sitt miljöansvar.
            Regeringen bör genom förordning och instruktion till Sjöfartsverket
            tillse att differentierade farledsavgifter som främjar tömning
            av toalettavfall på land för fartyg som anlöper svenska hamnar
            införs. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-GFahXyg4ssCgjCSdgzmJbo">
            Förbättra rening från enskilda avlopp
          </head>
          <p xml:id="i-SCZKefP1uYMRouPutEoFzP">
            Nära hälften av de 700 000 fastigheter i Sverige som har enskilda
            avlopp bedöms ha anläggningar som inte är godkända. Ungefär 180
            000 av dem är direkt olagliga. HaV fick av den föregående regeringen
            i uppdrag att utreda metoder för att åtgärda dåliga små avlopp
            och slutrapporterade uppdraget i september 2013. Vänsterpartiet
            anser att många förslag från myndigheten är relevanta, som t.ex.
            tydligare regler. Kostnaden för den enskilde fastighetsägaren
            kan i dag vara väldigt stor, särskilt i förhållande till fastighetens
            värde. Vi bedömer dock att behovet är stort av åtgärder som stimulerar
            gemensamma reningsanläggningar för enskilda avlopp som är gynnsamma
            för både miljö och fastighetsägare, utöver de insatser som är
            möjliga inom ramen för särskilda bidrag inom LOVA. Regeringen
            bör återkomma med förslag till ytterligare åtgärder som stimulerar
            gemensamma avloppslösningar. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-EmbVN49LzjyPSLjb1Rf7XA">
            Miljögifter och mikroplaster försämrar miljö och hälsa
          </head>
          <p xml:id="i-RCbBJB5tp8WMB1mE7h2UEv">
            Enligt Naturvårdsverket har flera miljögifter minskat kraftigt
            de senaste decennierna tack vare åtgärder, men på vissa platser
            i Östersjön och Västerhavet finns ändå alltför höga halter kvar.
            Samtidigt finns andra nyare farliga ämnen i allt större mängder
            i havsmiljön. För svenskar står fiskkonsumtionen generellt för
            en stor del av det totala intaget av miljögifter. Vårt genomsnittsintag
            av PCB och dioxiner kommer till mer än en tredjedel från fisken
            vi äter, och EU:s gränsvärde för dioxin överskrids för fet fisk
            i delar av Östersjön. Sverige och Finland har dock ett undantag
            från EU:s regler som nu permanentats och som ger rätt att sälja
            fisken på den inhemska marknaden.
          </p>
          <p xml:id="i-5MTd6kgKfHcfRY1frPvFiC">
            Perfluorerade ämnen och bromerade flamskyddsmedel, som kommer
            från våra vardagsartiklar, har under många decennier ökat markant
            i vår miljö. Provtagningar i sillgrissleägg och strömming under
            senare år kan tyda på att några av dessa börjar minska.
          </p>
          <p xml:id="i-KrzAZJeexMmxS4DGzZ6xsB">
            Sverige har begränsat användningen av kvicksilver men det går
            enligt Naturvårdsverket inte att se någon tydlig trend när det
            gäller halterna i sill och strömming. Kadmiumhalterna i sill och
            strömming ligger kvar på samma nivåer som i början av 1980-talet
            trots flera åtgärder för att minska utsläppen. Halterna är betydligt
            högre i Östersjön än på Västkusten.
          </p>
          <p xml:id="i-TX9CnTJ1nqCWnC2Zou1nFi">
            Den marina nedskräpningen leder till störningar i havets ekosystem.
            Plastföremål utgör den största delen av det marina avfallet. Plast
            är särskilt problematiskt då naturen inte kan bryta ned den, plast
            bryts istället bara ner i mindre och mindre delar. Mikropartiklar
            av plast, s.k. mikroplaster (mindre än 5 mm), är särskilt problematiska
            då de är av sådan liten storlek att de av organismerna uppfattas
            som plankton. I en svensk studie som presenterades i tidskriften
            Science i år framkom att abborrlarver föredrog att äta mikroplastpartiklar
            framför deras naturliga föda plankton. Följden av detta blev att
            de förutom sämre tillväxt även fick ett förändrat beteende. De
            blev mindre aktiva än fiskar uppfödda på plankton och reagerade
            inte på doften av rovdjur med följden att de lättare blev uppätna.
            I vatten fungerar dessutom mikroplasten som magneter. Även människor
            kan få i sig mikroplaster genom att äta filtrerande skaldjur som
            exempelvis musslor.
          </p>
          <head type="h2" xml:id="i-5PPT415u3P4YVyxqS78aNs">
            Minska spridningen av mikroplaster i haven
          </head>
          <p xml:id="i-MkLzhDnYdYQqqbGeWsSKFP">
            Mikroplaster kan hamna i havet från många olika källor. De kan
            komma från slitage av däck, tvätt av syntetiska kläder eller hygienartiklar.
            Det har under lång tid varit känt att mikroplaster fungerar som
            magneter för miljögifter. I tidskriften Environmental Science
            &amp; Technology publicerades 2016 ett forskningsresultat som för
            första gången visar att de kan förgifta fisken. Resultatet visade
            att upp till 12,5 procent av mikroplastens PBDE (flamskyddsmedel)
            hamnade i fiskens vävnad och därmed också ingår i det som vi människor
            äter. Den mikroplast som användes i studien var små kulor från
            en rengöringskräm för ansiktet.
          </p>
          <p xml:id="i-EKtYHqxHsRhzUzbZ4kTNDb">
            Naturvårdsverket har ett regeringsuppdrag för att identifiera
            viktigare källor i Sverige till utsläpp av mikropartiklar av plast
            i havet och verka för att reducera uppkomst och utsläpp av mikroplast
            från dessa källor. Uppdraget ska redovisas senast 15 juni 2017.
            Svenska miljöinstitutet, IVL, har på Naturvårdsverkets uppdrag
            redan kartlagt källor till och spridningsvägar av mikroplaster
            i havet. Kartläggningen visar att den största källan utgörs av
            trafiken genom väg- och däckslitage. Hur stor andel mikroplast
            från olika källor som sedan hamnar i havsmiljön är dock fortfarande
            väldigt osäkert. Även om uppskattningarna av mikroplaster är osäkra
            så tyder mycket på att andelen av dessa som hamnar i vattenmiljöer
            och som kommer från kosmetiska produkter, som kroppsskrubb och
            duschgel, inte är någon av de största källorna. Trots detta beslutade
            USA om en federal lag med förbud mot mikroplaster i kosmetiska
            produkter från och med 2017. En förmodad anledning till detta
            är rimligen att det finns gott om alternativ till mikroplast i
            kosmetika. Kemikalieinspektionen (KemI) föreslog, som en del i
            arbetet med en handlingsplan för en giftfri vardag, i början av
            2016 ett förbud mot kosmetiska produkter som sköljs av direkt
            efter användning och som innehåller mikrokorn av plast. Exempel
            på produkter som omfattas av förslaget är duschgel, kroppsskrubb
            och ansiktsrengöring. Förbudet föreslås av KemI införas från och
            med 1 januari 2018 och har redan remissbehandlats. KemI betonar
            dessutom att Sverige fortsatt bör verka för en gemensam EU-reglering.
          </p>
          <p xml:id="i-WSAorfPdqAeScbn6PeR9DY">
            Vänsterpartiet välkomnar regeringens initiativ för att ta ett
            samlat nationellt ansvar för att minska spridningen av mikroplaster
            i våra vattenmiljöer. Naturvårdsverkets redovisning av uppdraget
            angående mikroplaster år 2017 kommer enligt vår bedömning att
            vara centralt för nödvändiga framtida åtgärder. Vi ser dock starka
            skäl för att skyndsamt införa KemI:s förslag på förbud mot mikroplaster
            i kosmetiska produkter. I likhet med såväl Naturvårdsverket som
            ett stort antal professorer vid våra universitet anser vi att
            det trots rådande kunskapsluckor och begränsad effekt på total
            mängd mikroplast i miljön så bör åtgärden införas. Då det finns
            miljövänliga alternativ är utsläppskällan helt onödig, och det
            finns tydliga vetenskapliga indikationer för att tillämpa försiktighetsprincipen
            och därmed stärka förutsättningar för bättre miljö och folkhälsa.
          </p>
          <p xml:id="i-7mQ91GgJj7oUwf7yMQoYD4">
            Kemikalieinspektionens förslag om att det den 1 januari 2018
            införs förbud mot kosmetiska produkter som innehåller mikrokorn
            av plast och som sköljs av direkt efter användning ska införas.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-REjhQDn6rmsa5Rf9f65433">
            Intakta ekosystem med hållbart fiske
          </head>
          <p xml:id="i-WREswpuQ7zYhXYRpNHjEGA">
            I Naturvårdsverkets fördjupade utvärdering av miljömålen 2015
            konstaterar man att ekosystemen inte har återhämtat sig. Kemisk
            påverkan i form av övergödning, försurning och miljögifter bidrar
            till att naturen inte är väl rustad att kunna stå emot förändringar
            och fortsätta leverera ekosystemtjänster. Satsningar på minskat
            näringsläckage från jordbruksmark till vattendrag och hav har
            haft god effekt men en god status med avseende på näringsämnen
            i hav och kustvatten nås inte. Etappmål om att skydda 10 procent
            av Sveriges marina områden senast år 2020 bedöms inte nås.
          </p>
          <p xml:id="i-8U4VEAMDjyeSHsDuoJ1JXm">
            Nyttjande och brukande av naturresurser är ännu inte hållbart.
            Det innebär bl.a. att ekosystemen inte är väl rustade att stå
            emot klimatförändringar. Naturvårdsverket konstaterar dock att
            det även finns positiva inslag som kan stärka miljöhänsynen i
            våra marina ekosystem. En statlig havsplaneringsförordning har
            införts och HaV har förberett genomförandet genom en analys av
            förutsättningarna för nyttjande av marina ekosystemtjänster. Ökade
            ekonomiska resurser har även tillförts för skydd av värdefull
            natur.
          </p>
          <p xml:id="i-9SMd29B2gs2HeiXAHQcS5G">
            Miljökvalitetsmålet Hav i balans samt levande kust och skärgård
            bedöms inte kunna nås till 2020. Övergödning, miljögifter och
            svaga fiskbestånd utgör problem för att nå målet. Marint skräp,
            främmande arter och exploatering av känsliga miljöer påverkar
            måluppfyllnad negativt. Många marina arter och naturtyper har
            en otillfredsställande eller dålig status. Svenska bestånd av
            de vanliga matfiskarna torsk, kolja, långa, kummel och hälleflundra
            är hotade. Fisket utgör ett av de allvarligaste problemen för
            den biologiska mångfalden i Västerhavet enligt Havsmiljöinstitutets
            senaste analys av miljötillståndet i svenska hav som redovisas
            i rapporten Havet 2015/2016. EU:s nya gemensamma fiskeripolitik
            (GFP) ger enligt Naturvårdsverket förutsättningar för att skapa
            ett långsiktigt hållbart fiske. Bristen på tillsyn av fiskeri-
            och miljölagstiftning är dock ett fortsatt problem. De kommande
            havsplanerna för Sverige, i enlighet med den nyligen antagna havsplaneringsförordningen,
            är enligt vår bedömning av stor betydelse för att främja åtgärder
            för ett hållbart fiske, inte minst det kustnära, och där samtliga
            regionala aktörer integreras i arbetet för att uppnå god miljöstatus
            i våra marina områden.
          </p>
          <head type="h2" xml:id="i-Teii9nb5j4NBHiEsXPxgL7">
            Stärk fisketillsynen och minska det illegala fisket
          </head>
          <p xml:id="i-5vzdP9bbqTADhScP7ELGL8">
            HaV får meddela föreskrifter om vilken hänsyn som vid fiske ska
            tas till naturvården. Fiskelagen är mycket viktig för de grunda
            kustnära områdena, både för reglering av yrkesfisket och för fritidsfisket.
            Den reglerar både direkt påverkan på bottnarna genom t.ex. trålning
            och indirekt påverkan i form av uttag av fisk. För den indirekta
            påverkan är bl.a. även den gemensamma fiskeripolitiken viktig
            då uttaget av fisk i havsområdet som helhet påverkar förekomsten
            av fisk nära kusterna. När Naturvårdsverket 2015 genomförde sin
            fördjupade utvärdering av miljökvalitetsmålet Hav i balans samt
            levande kust och skärgård avser man med ”kustfisk” bestånd som
            Sverige har stor möjlighet att förvalta nationellt. I Naturvårdsverkets
            rapport identifieras ett antal hinder som finns för att nå miljökvalitetsmålet.
            Ett hinder som framkommit från experter på HaV är brist på tydligt
            ansvar och resurser för fisketillsyn i kustområden. Avsaknaden
            av tydligt ansvar leder enligt länsstyrelsens bedömning till låg
            effektivitet, dålig organisation och brist på långsiktighet i
            den operativa fisketillsynen. Regeringen bör förtydliga länsstyrelsernas
            ansvar för fisketillsynen i kustzonen genom att ange detta i länsstyrelsernas
            instruktion samt se över finansieringen av fisketillsynen så att
            finansieringen blir mer långsiktig. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-P4Qn3nkhRPcpYgEJi5fHRp">
            Inför förbud mot bottentrålning
          </head>
          <p xml:id="i-EYSKBoAar35exhNZBYgma9">
            Bottentrålningen är ett stort hot mot känsliga och ofta relativt
            okända havsmiljöer och ekosystem. De flesta arter som lever i
            djuphaven har en långsam tillväxt- och reproduktionstakt, vilket
            gör att det tar mycket lång tid innan mängden fisk som tas upp
            kan ersättas. Extremt tunga redskap som river upp skadliga stoftmoln
            och ödelägger livet på bottnarna används. På Östersjöns bottnar
            finns i dag dumpade stridsmedel och på många områden finns gifter
            och kemikalier lagrade i bottensedimenten som kan frigöras vid
            bottentrålning. Bottentrålning medverkar även till att fosfor
            frigörs ur sedimenten och bidrar till Östersjöns övergödning.
            Det enda välmående beståndet av torsk i svenska vatten återfinns
            i dag, enligt forskare på Havsmiljöinstitutet, i Öresund där trålförbud
            rått sedan 1930-talet. Bottentrålning bör förbjudas i alla svenska
            havsområden. Detta bör riksdagen ställa sig bakom och ge regeringen
            till känna.
          </p>
          <p xml:id="i-TzbMUBXZSJ2a5mMwXQicPc">
            Sverige bör inom EU och globalt verka för ett förbud mot bottentrålning.
            Detta bör riksdagen som sin mening ge regeringen till känna.
          </p>
          <head type="h2" xml:id="i-RnDBWw9weDqUcWwU9kmtBU">
            Reglera fisket i Natura 2000-områden
          </head>
          <p xml:id="i-3rvs9KM2g45hagWgJU2oVR">
            I enlighet med EU:s art- och habitatdirektiv ska Sverige säkerställa
            en gynnsam bevarandestatus för de arter och livsmiljöer som omfattas
            av direktivet. Ungefär sex procent av Sveriges hav är i dag skyddade
            genom s.k. Natura 2000-områden. Hur fisket ska regleras i dessa
            områden är i vissa fall oklart. Fiske i marint skyddade områden
            bör ske genom tillståndsprövning i miljöbalken. Om gällande lagstiftning
            i miljöbalken är otydlig beträffande om fisket är tillståndspliktigt
            eller inte i dessa områden bör regeringen återkomma med lagförslag.
          </p>
          <p xml:id="i-W54VcmzffEp5Etwrkbjk8F">
            Regeringen bör ta initiativ till förhandlingar med andra EU-länder
            för framtagande av regleringar som förhindrar att de biologiska
            värdena försämras i Natura 2000-områden genom ohållbart fiske.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-XePe588SyVScimKGHEy1Qe">
            EU:s fiskepartnersavtal
          </head>
          <p xml:id="i-59JYztB7nHyqrnjfNmSct5">
            En stor del av EU-flottans fiskefångster kommer från fiske i
            andra länders vatten, dvs. vatten utanför EU. Europeiska fiskeflottor
            kan med stöd av EU:s s.k. fiskepartnersavtal fiska i andra länders
            fiskezoner. Avtalen innebär att avtalsländerna överför fiskemöjligheter
            till EU mot ekonomisk ersättning. Den största delen av avtalen
            har slutits med utvecklingsländer.
          </p>
          <p xml:id="i-EvFSUjKhVY5MnYhte37nki">
            Dessvärre har många av avtalsländerna fiskbestånd som redan är
            överfiskade och utrymmet för utländska fartyg är således minimalt.
            Avtalsländerna är många gånger beroende av det småskaliga kustfisket
            som skapar sysselsättning och livsuppehälle för många av världens
            fattiga. Denna försörjningsmöjlighet riskerar att slås ut då EU:s
            fiskeflotta fiskar på redan hårt ansatta bestånd. I t.ex. Västafrika
            har mycket av det kustnära fisket helt slagits ut, till stor del
            som följd av EU:s fiske.
          </p>
          <p xml:id="i-WAyaPNc3h1y6Zx1AJr6Vkr">
            EU:s fiskepartnersavtal med tredjeland bör därför omvandlas till
            utvecklingsprojekt inom hållbart fiske. EU bör hjälpa de länder
            där avtal i dag finns och stärka deras fiskeförvaltning istället
            för att stjälpa den. Detta ska ske genom både ekonomiskt stöd,
            ny teknik och kunskapsöverföring.
          </p>
          <p xml:id="i-R2qSQKwYCnKqYCy8ZLgqX5">
            Vad som ovan anförs om att Sverige bör verka för att EU:s fiskepartnersavtal
            med tredjeland omvandlas till utvecklingsprojekt inom hållbart
            fiske bör riksdagen ställa sig bakom och ge regeringen till känna.
          </p>
          <head type="h2" xml:id="i-HppoGVrnm3UWgMW5btS9Wj">
            Förbud mot ålfiske
          </head>
          <p xml:id="i-5uunhJP8QzfszAMrwu1m7z">
            Ålen är klassad som akut hotad i Sverige. Sedan 1950-talet har
            mer än 99 procent av beståndet av glasålar (ålyngel) vid Europas
            kuster försvunnit. Det är därför av allra största vikt att ålfisket
            regleras på ett kraftfullt sätt. I Sverige har ålplanen lett till
            ett förbud mot fritidsfiske på ål i havet och ett begränsat yrkesfiske,
            men fortfarande bedrivs riktat fiske efter ål i svenska hav. Utöver
            det legala fisket i Sverige på ål finns även illegalt fiske. Kustbevakningen
            i Sverige och Danmark beslagtog 2014 över 1 000 fällor, vilket
            lågt räknat motsvarade fångster på 100 000 kilo ål. Så länge det
            finns legalt fiske på ål så försvåras även kontrollen av försäljning
            av illegal ål. Det internationella havsforskningsrådet (Ices)
            råder till att snarast införa totalt fiskestopp på ål. Sverige
            har ansvar för att bevara ålen, inte minst då de flesta könsmogna
            ålarna (blankålar) från Östersjöregionen vandrar ut längs vår
            kust, och bör vara ledande för at skydda arten i nödvändig utsträckning.
            Sverige bör införa ett totalförbud för allt riktat fiske på ål.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-EUMcP3VAikm6MvtUu63gfG">
            Skydda det fiskefria området i Kattegatt
          </head>
          <p xml:id="i-Rkw1VegW397Qs3K7gqYRkJ">
            Kattegatts torskbestånd har under lång tid varit på mycket kritiska
            nivåer. Detta föranledde Sverige och Danmark att 2009 inrätta
            ett område i södra Kattegatt med starka fiskeregleringar. Inom
            ett kärnområde har här rått totalt fiskeförbud och i ett större
            buffertområde har begränsningar i fisket införts. I en del av
            området har förbud införts för allt oselektivt trålfiske under
            hela året.
          </p>
          <p xml:id="i-NWPCSJYsDe1hyATaMxFPRh">
            Sedan 2012 har Sverige och Danmark fört diskussioner om ändringar
            av den nuvarande regleringen. Man har dock inte enats om alternativa
            åtgärder för att skydda torsken varför den ursprungliga regleringen
            ligger kvar. Sverige och Danmark har tillsatt en arbetsgrupp som
            nu tittar på frågan. Flera länsstyrelser har dock reagerat på
            att det saknas lokal och regional förankring samt oro för att
            fiske i området ska tillåtas igen.
          </p>
          <p xml:id="i-K29Ep3H3r1jSehXixGSnkF">
            Enligt Länsstyrelsen i Skåne har fiskeregleringarna varit framgångsrika
            och gynnat fiskebestånden i Kattegatt men även gett mervärden
            för övrig biologisk mångfald i havet då bottenmiljöerna skyddats
            från fysisk påverkan av bottentrålning. Även Länsstyrelsen i Halland
            menar att åtgärderna varit effektiva och konstaterar att torsk
            nu kan fångas vid fiske från land, vilket varit mycket ovanligt
            i dessa trakter de senaste 15 åren. Denna vinst för havsmiljön
            som regleringarna medfört riskerar dock att gå förlorade då man
            från danskt håll vill öppna det skyddade området för kräfttrålning.
          </p>
          <p xml:id="i-96Pb1ZTbnFbCpKnW8uJQsg">
            Vänsterpartiet ser med oro att en av de få platserna i Europa
            som har bottnar som inte förstörts av bottentrålning nu kan gå
            förlorad. Nagoyamålen om biologisk mångfald innebär att minst
            10 procent av havsområdena ska skyddas till 2020, vilket vi i
            nuläget är långt ifrån att uppfylla. Att inte freda detta område
            även i framtiden från trålning vore ett stort resursslöseri. HaV
            har i juni 2016 presenterat Handlingsplan för marint områdesskydd.
            I januari redovisades den fördjupade analysen över marint områdesskydd,
            vilket var den första delen av regeringsuppdraget med anledning
            av marint områdesskydd. Dessa nämnda rapporter konstaterar att
            arbetet med marint områdesskydd går långsamt, men att det finns
            möjligheter att nå arealmålet om 10 procent skydd av havsmiljö
            till 2020. Enligt myndigheten krävs det dock ett förstärkt och
            utvidgat skydd för att områdesskyddet skall bli ekologiskt representativt,
            sammanhängande och funktionellt enligt etappmålet. För att åtgärda
            detta föreslår HaV ett antal åtgärder. Bl.a. lyfter man betydelsen
            av att det fiskefria området i Kattegatt skyddas. HaV har f.n.
            ett uppdrag från regeringen att se över bevarandevärdena i Kattegatt
            som ska redovisas senast 31 oktober i år. I dag förs diskussioner
            mellan Sverige och Danmark om att åter öppna området för fiske,
            vilket skulle riskera att de unika havsbottenmiljöerna går förlorade.
            HaV anser att inga beslut om ett eventuellt öppnande av området
            för fiske bör fattas innan en ändamålsenlig avgränsning av ett
            marint skyddat område med tillhörande lämpliga bevarandeåtgärder
            finns på plats i Kattegatt. Framtiden för det fiskefria området
            i Kattegatt bör alltså inte avgöras förrän redovisningen av regeringsuppdraget
            om bevarandevärdena i Kattegatt levererats.
          </p>
          <p xml:id="i-3ydLfUWTuQGXvu4r6zMJGf">
            Vänsterpartiet vill betona vikten av att regeringen följer HaV:s
            rekommendation om att inte besluta om eventuellt öppnande av fiske
            för att säkra och skydda de unika naturvärdena i det fiskefria
            området.
          </p>
          <head type="h2" xml:id="i-BdABv11DJvBwRZ8fXK2xGX">
            Långsiktig strategi och målsättning att öka skyddet av betydelsefulla
            havsmiljöer
          </head>
          <p xml:id="i-KZvNKm95fwKUvGBHSTDM6R">
            Sverige har i Nagoyaöverenskommelsen 2010 åtagit sig att genomföra
            en räddningsplan (de s.k. Aichimålen) för att bromsa utarmningen
            av biologisk mångfald och att till år 2020 se till att jord-,
            vatten- och skogsbruk bedrivs hållbart. År 2020 ska minst 17 procent
            av alla land- och sötvattensområden, samt minst 10 procent av
            kust- och havsområden, vara bevarade genom ekologiskt representativa
            reservat och andra effektiva områdesbaserade naturskyddsåtgärder.
            Sverige har även 16 nationella miljökvalitetsmål som utgör grunden
            för vår nationella miljöpolitik och där ett utökat marint skydd
            skulle stärka möjligheterna att nå målsättningarna för flera av
            dessa.
          </p>
          <p xml:id="i-BS58WYmr71kBvPVeYTuJtc">
            Sverige har i dag endast 6–7 procent av sina havsområden i ett
            marint områdesskydd. I Danmark är motsvarande skydd ca 20 procent
            och i Tyskland ungefär 40 procent. Forskning visar att behovet
            av skyddade områden ligger på ungefär 20–30 procent för varje
            livsmiljö. Regeringen bör återkomma med förslag på långsiktig
            strategi och målsättning om att öka skyddet av betydelsefulla
            havsmiljöer till 20 procent. Detta bör riksdagen ställa sig bakom
            och ge regeringen till känna.
          </p>
        </div>
        <div type="motSignatures">
          <list>
            <item xml:id="i-Y18vpDPvy6kw9ab4fQK8TK">
              Jonas Sjöstedt (V)
            </item>
            <item xml:id="i-DJQ77G8huQeCanrmnt7Vs3">
              Maj Karlsson (V)
            </item>
            <item xml:id="i-LwTYa95ZHqxLAWt6D6fqov">
              Karin Rågsjö (V)
            </item>
            <item xml:id="i-4Dd5kyKKSyLWZDXtauHrk3">
              Linda Snecker (V)
            </item>
            <item xml:id="i-B4mTefw4amm7SRqWBLmDk5">
              Mia Sydow Mölleby (V)
            </item>
            <item xml:id="i-RE69UvAVbmiDvMybADUDW5">
              Jens Holm (V)
            </item>
          </list>
        </div>
      </div>
    </body>
  </text>
</TEI>
