<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-UU-03662">
  <teiHeader>
    <fileDesc>
      <titleStmt>
        <title>med anledning av skr. 2016/17:115 Verksamheten i Europeiska unionen under 2016</title>
        <author corresp="i-TKwDinNn4twnLieK52EXRu">av Björn Söder m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3662 av Björn Söder m.fl. (SD)</title>
          <idno type="rdwebb">H4023662</idno>
          <rs type="number">3662</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H4023662/text</ref>
          <ref type="dokument_url_html">http://data.riksdagen.se/dokument/H4023662</ref>
          <ref type="dokumentstatus_url_xml">http://data.riksdagen.se/dokumentstatus/H4023662</ref>
          <ref type="docx">http://data.riksdagen.se/fil/315EEC40-1C2C-4D2E-AC5C-BD237A40F176</ref>
          <ref type="pdf">http://data.riksdagen.se/fil/4526FAAD-B07D-43E8-9346-EA4FB302E2B2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-SrBAa2d3LWrMGJXvTgBhLV</idno>
            <name>Jeff Ahl</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-4dnqFdd2E3dHMPK1WWi5Tx</idno>
            <name>Johan Nissinen</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-5dtmK9T7E9smZd1Ep91KEN" type="basedOn"/>
        <correspContext corresp="i-5dtmK9T7E9smZd1Ep91KEN">
          <ref>Skrivelse 2016/17:115</ref>
        </correspContext>
        <correspAction xml:id="i-EcDxGaxuwhB1DBoUwpKTat" type="signed"/>
        <correspContext corresp="i-EcDxGaxuwhB1DBoUwpKTat">
          <note type="signatory" corresp="i-TKwDinNn4twnLieK52EXRu"/>
          <note type="signatory" corresp="i-SrBAa2d3LWrMGJXvTgBhLV"/>
          <note type="signatory" corresp="i-4dnqFdd2E3dHMPK1WWi5Tx"/>
        </correspContext>
        <correspAction xml:id="i-JZiyyjL3z1k5SJFNpmK895" type="submitted">
          <date when="2017-03-31"/>
          <time when="18:39:29"/>
        </correspAction>
        <correspAction xml:id="i-GoeANfYd4pXK2ADCRaTyVZ" type="dismissed">
          <date when="2017-04-05"/>
        </correspAction>
        <correspAction xml:id="i-Vr9cBScrx7iTsvAkm7ov9k" type="reviewed">
          <date when="2017-04-05"/>
          <time when="13:43:07"/>
        </correspAction>
        <correspAction xml:id="i-VPxhj1zLwTZLJAQHPbg4QX" type="referred">
          <date when="2017-04-06"/>
        </correspAction>
        <correspAction xml:id="i-C8LdJUjBKA1QuKpkmeJiYJ" type="assigned">
          <date when="2017-06-14"/>
          <time when="16:41:13"/>
        </correspAction>
        <correspContext corresp="i-C8LdJUjBKA1QuKpkmeJiYJ">
          <ref type="assignedTo">Utrikesutskottet</ref>
        </correspContext>
        <correspAction xml:id="i-TV7MRGQ6rjUEcpuJZt9rVg" type="behandlas_i"/>
        <correspContext corresp="i-TV7MRGQ6rjUEcpuJZt9rVg">
          <ref type="uppgift">2016/17:UU10</ref>
          <ref type="ref_dok_id">H401UU10</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2016</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:3662 av Björn Söder m.fl. (SD)
          med anledning av skr. 2016/17:115 Verksamheten i Europeiska unionen
          under 2016
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-EtoAcvn52F7dHccG4yxTd8">
            Förslag till riksdagsbeslut
          </head>
          <list style="ol">
            <item xml:id="i-KQBfuPxAgn2c7Xf9Ygiwk6">
              Riksdagen ställer sig bakom det som anförs i motionen om att
              regeringen ska verka för en omförhandling så att svenska folket
              kan ges möjlighet att ta ställning till om Sverige ska lämna det
              överstatliga EU och tillkännager detta för regeringen.
            </item>
            <item xml:id="i-RFL88GEdqY5UUagYPUg9wE">
              Riksdagen ställer sig bakom det som anförs i motionen om folkomröstningar
              och tillkännager detta för regeringen.
            </item>
            <item xml:id="i-SU1SCbgSRpHEriZQ649C9J">
              Riksdagen ställer sig bakom det som anförs i motionen om öppenhet
              när det gäller handlingar med ursprung från Europeiska unionens
              olika organ och tillkännager detta för regeringen.
            </item>
            <item xml:id="i-LFiHv24XhjbQwM2vKWhzz7">
              Riksdagen ställer sig bakom det som anförs i motionen om EU:s
              budget och kravet på att kostnaderna ska minska, detta särskilt
              med tanke på Storbritanniens troliga utträde, och detta tillkännager
              riksdagen för regeringen.
            </item>
            <item xml:id="i-Xzi5aPd2Tfk8d9w8wHipoJ">
              Riksdagen ställer sig bakom det som anförs i motionen om att
              regeringen ska verka för att icke-euroländer ska undantas från
              Europa 2020-målen och tillkännager detta för regeringen.
            </item>
            <item xml:id="i-8iLK6ouQCMXKjTfTrmmtsZ">
              Riksdagen ställer sig bakom det som anförs i motionen om att
              Storbritanniens utträde ur unionen ska behandlas korrekt och inte
              genomsyras av sanktioner, bestraffningar o.d., och detta tillkännager
              riksdagen för regeringen.
            </item>
            <item xml:id="i-HPECDm278QijNcAWN5FG8i">
              Riksdagen ställer sig bakom det som anförs i motionen om att
              regeringen ska verka för att utjämna och likställa relationen
              mellan Sveriges utgifter och inkomster till EU och tillkännager
              detta för regeringen.
            </item>
            <item xml:id="i-Ca8n6FfLzCuCZxyEGTC4i9">
              Riksdagen ställer sig bakom det som anförs i motionen om att
              regeringen motsätter sig ytterligare kostnader för svenska skattebetalare
              till följd av ökade anslag inom migration och tillkännager detta
              för regeringen.
            </item>
            <item xml:id="i-F8yZw3whvSRA492wULQtbt">
              Riksdagen ställer sig bakom det som anförs i motionen om att
              regeringen ska verka för att EU ska följa den fastställda felmarginalen
              på 2 procent i budgeten och tillkännager detta för regeringen.
            </item>
            <item xml:id="i-UtwMXAXKMaG2usuFTwZKnf">
              Riksdagen ställer sig bakom det som anförs i motionen om kommissionens
              utvidgningsstrategi och tillkännager detta för regeringen.
            </item>
            <item xml:id="i-5SLgoBecSwikTBAhPeke7U">
              Riksdagen ställer sig bakom det som anförs i motionen om delegerade
              akter och genomförandeakter (kommittéförfarande) och tillkännager
              detta för regeringen.
            </item>
            <item xml:id="i-TyitjT4rXsegpYcD7XrkTE">
              Riksdagen ställer sig bakom det som anförs i motionen om svenskt
              ensidigt visumtvång gentemot Turkiet och tillkännager detta för
              regeringen.
            </item>
            <item xml:id="i-RdSfiAermpAFmLpuVy6hPd">
              Riksdagen ställer sig bakom det som anförs i motionen om anslutningsförhandlingar
              med Turkiet och tillkännager detta för regeringen.
            </item>
            <item xml:id="i-Xtkk9BHRChcjTXjxXsE1C1">
              Riksdagen ställer sig bakom det som anförs i motionen om den
              europeiska utrikestjänsten och tillkännager detta för regeringen.
            </item>
            <item xml:id="i-oh6St1kG2fGJFv6NEZpiq">
              Riksdagen ställer sig bakom det som anförs i motionen om den
              gemensamma säkerhets- och försvarspolitiken och tillkännager detta
              för regeringen.
            </item>
            <item xml:id="i-SB6ypS1WbiqaYNteoRixTi">
              Riksdagen ställer sig bakom det som anförs i motionen om EU som
              aktör i FN och tillkännager detta för regeringen.
            </item>
            <item xml:id="i-6NPfYEMN2JpNR1mU1uuzoE">
              Riksdagen ställer sig bakom det som anförs i motionen om sanktioner
              gentemot Turkiet och tillkännager detta för regeringen.
            </item>
            <item xml:id="i-EFSZwhcysT76K3YAk1JYvt">
              Riksdagen ställer sig bakom det som anförs i motionen om att
              konsulär beredskap fortsatt ska vara en nationell kompetens och
              tillkännager detta för regeringen.
            </item>
            <item xml:id="i-4wRHLxX27KF9drURTQDGea">
              Riksdagen ställer sig bakom det som anförs i motionen om att
              handelsavtalen ska följa Världshandelsorganisationens (WTO) standard
              och tillkännager detta för regeringen.
            </item>
            <item xml:id="i-F83Jte2f7Gc5TmZwdnAoe2">
              Riksdagen ställer sig bakom det som anförs i motionen om att
              även andra intressen än rent ekonomiska bör kunna beaktas inom
              handelspolitiken och tillkännager detta för regeringen.
            </item>
            <item xml:id="i-3JH3LkRdd8x9g6PFDnWN31">
              Riksdagen ställer sig bakom det som anförs i motionen om att
              exportbidrag, som är direkt skadliga för utvecklingsländernas
              självförsörjningsgrad, ska avskaffas och tillkännager detta för
              regeringen.
            </item>
            <item xml:id="i-6UhawtMui3SFWyqVE8XQ3q">
              Riksdagen ställer sig bakom det som anförs i motionen om Europeiska
              fonden för hållbar utveckling (EFSD) och tillkännager detta för
              regeringen.
            </item>
            <item xml:id="i-Gs1QtqLLmubGdWKhaa7fxN">
              Riksdagen ställer sig bakom det som anförs i motionen om EU:s
              grannskapspolitik och tillkännager detta för regeringen.
            </item>
            <item xml:id="i-XjYMowSVHJZ8pGxCcFVcf5">
              Riksdagen ställer sig bakom det som anförs i motionen om sanktioner
              mot Ryssland och tillkännager detta för regeringen.
            </item>
            <item xml:id="i-4SzcPdRxDAxyobsjJ3mFPt">
              Riksdagen ställer sig bakom det som anförs i motionen om fredsprocessen
              i Mellanöstern och tillkännager detta för regeringen.
            </item>
            <item xml:id="i-JD2GNorY2ArpnEgf6J385j">
              Riksdagen ställer sig bakom det som anförs i motionen om Syrien
              och Irak och tillkännager detta för regeringen.
            </item>
            <item xml:id="i-R7izYDucQQNeA4kLCzdUgY">
              Riksdagen ställer sig bakom det som anförs i motionen om viseringsfrihet
              och tillkännager detta för regeringen.
            </item>
            <item xml:id="i-9aMTS2JFehwsGbk2fW17BE">
              Riksdagen ställer sig bakom det som anförs i motionen om att
              regeringen ska verka för att dra in kommande utbetalningar till
              icke-EU-medlemmar samt återföra de ekonomiska medlen till medlemsstaterna
              och låta medlemsländerna enskilt besluta om utgivandet av makrofinansiellt
              stöd, och detta tillkännager riksdagen för regeringen.
            </item>
            <item xml:id="i-X4CsZJcpe21JW3Xr7Pm5m9">
              Riksdagen ställer sig bakom det som anförs i motionen om att
              Sverige ska stödja de förslag mot skatteflykt på bolagsskatteområdet
              som överensstämmer med OECD:s riktlinjer för skatteavtal och arbetet
              mot urholkning av skattebasen och överföring av vinster (BEPS)
              och tillkännager detta för regeringen.
            </item>
            <item xml:id="i-8kgjbfLj6ikjQSYvNecFSm">
              Riksdagen ställer sig bakom det som anförs i motionen om att
              EU-kommissionen måste verka för konsekventa och tydliga beskrivningar
              av syfte och mål för de implementeringar de avser att driva igenom,
              och detta tillkännager riksdagen för regeringen.
            </item>
            <item xml:id="i-AeDhQasYrczybdRhMhPKks">
              Riksdagen ställer sig bakom det som anförs i motionen om att
              Sverige bör vidmakthålla den nationella suveräniteten inom skattepolitiken
              och säga nej till att utveckla projektet Egna medel samt olika
              former av EU-skatter och tillkännager detta för regeringen.
            </item>
            <item xml:id="i-14T4gTYcvq2aeSb3XBSnub">
              Riksdagen ställer sig bakom det som anförs i motionen om att
              Sverige bör stödja en utveckling av EU:s mervärdesskattedirektiv
              som leder till ökat nationellt självbestämmande och frihet inom
              mervärdesbeskattningen och tillkännager detta för regeringen.
            </item>
            <item xml:id="i-Fh1XDzENVE3UkzdaLfQ3rB">
              Riksdagen ställer sig bakom det som anförs i motionen om att
              Sverige fortsatt ska säga nej till en skatt på finansiella transaktioner
              av den typ som EU arbetar med och tillkännager detta för regeringen.
            </item>
            <item xml:id="i-GYvcPq5sVpdcUZ3UxUE2CF">
              Riksdagen ställer sig bakom det som anförs i motionen om förslaget
              till en gemensam gräns- och kustbevakning och tillkännager detta
              för regeringen.
            </item>
            <item xml:id="i-QUnAgebHfyRwmBgmvTTFhb">
              Riksdagen ställer sig bakom det som anförs i motionen om det
              gemensamma europeiska asylsystemet och tillkännager detta för
              regeringen.
            </item>
            <item xml:id="i-32CfvkNN91P7XWRZCNTsJc">
              Riksdagen ställer sig bakom det som anförs i motionen om att
              regeringen ska effektivisera arbetet med att sluta återtagandeavtal
              med tredjeländer på EU-nivå och tillkännager detta för regeringen.
            </item>
            <item xml:id="i-3RHpLdj1Zg4qqVPFwfqsZp">
              Riksdagen ställer sig bakom det som anförs i motionen om förslaget
              om ramprogram för EU:s byrå för grundläggande rättigheter och
              tillkännager detta för regeringen.
            </item>
            <item xml:id="i-CQ485qB6V1sSvKxADhSmdJ">
              Riksdagen ställer sig bakom det som anförs i motionen om carcinogen-
              och mutagendirektivet och tillkännager detta för regeringen.
            </item>
            <item xml:id="i-17jGhXkCJY9giVVB2QezKS">
              Riksdagen ställer sig bakom det som anförs i motionen om tillgänglighetsdirektivet
              och tillkännager detta för regeringen.
            </item>
            <item xml:id="i-FgHBWrcNhwQMAdJiMGWmLo">
              Riksdagen ställer sig bakom det som anförs i motionen om hälsofrågor
              och tillkännager detta för regeringen.
            </item>
            <item xml:id="i-8h8yes5oyPhry4DU1gp1RC">
              Riksdagen ställer sig bakom det som anförs i motionen om reella
              tillväxtåtgärder och tillkännager detta för regeringen.
            </item>
            <item xml:id="i-51LB4jXZ3tJyVM39TCNCGJ">
              Riksdagen ställer sig bakom det som anförs i motionen om strukturreformer
              och tillkännager detta för regeringen.
            </item>
            <item xml:id="i-6cDy7ZR5yShPgDXdBePoSk">
              Riksdagen ställer sig bakom det som anförs i motionen om europeisk
              konkurrenskraft och tillkännager detta för regeringen.
            </item>
            <item xml:id="i-Mg3a3cp3RwYkwjqsye8Crw">
              Riksdagen ställer sig bakom det som anförs i motionen om den
              europeiska stålindustrin och tillkännager detta för regeringen.
            </item>
            <item xml:id="i-5kprFmNU5aeMUWEMgmusVZ">
              Riksdagen ställer sig bakom det som anförs i motionen om att
              den europeiska rymdorganisationen ESA ska förbli ett mellanstatligt
              samarbete och tillkännager detta för regeringen.
            </item>
            <item xml:id="i-63PXMpCTFcvS4NMTc7chVy">
              Riksdagen ställer sig bakom det som anförs i motionen om att
              Sverige inte bör delta i sammanhållningspolitiken och tillkännager
              detta för regeringen.
            </item>
            <item xml:id="i-V6EZZ1Tw72grtCjAXtn2Pr">
              Riksdagen ställer sig bakom det som anförs i motionen om att
              man enbart i nödvändiga fall ska implementera ERTMS (European
              Rail Traffic Management System) och tillkännager detta för regeringen.
            </item>
            <item xml:id="i-T6u7btEhmnp7Fpj4k7LZFS">
              Riksdagen ställer sig bakom det som anförs i motionen om att
              verka i EU för ett avskaffande av ERTMS (European Rail Traffic
              Management System) och tillkännager detta för regeringen.
            </item>
            <item xml:id="i-FzpGGHAbyrosf2Yy7PNRdv">
              Riksdagen ställer sig bakom det som anförs i motionen om att
              verka i EU för ett avskaffande av järnvägspaketet och tillkännager
              detta för regeringen.
            </item>
            <item xml:id="i-74PJBRvNB6dthzmBUuV8TZ">
              Riksdagen ställer sig bakom det som anförs i motionen om att
              verka för att yrkeskvalifikationer inom inlandssjöfarten inte
              ska bestämmas på EU-nivå och tillkännager detta för regeringen.
            </item>
            <item xml:id="i-Uzo5bMpYJmsxVpjZBk7wLr">
              Riksdagen ställer sig bakom det som anförs i motionen om att
              verka i EU för att frekvenstilldelningen fortsatt ska ligga på
              nationell nivå och tillkännager detta för regeringen.
            </item>
            <item xml:id="i-6RGJYVz6fKUJcdKgb8Q8xU">
              Riksdagen ställer sig bakom det som anförs i motionen om att
              verka för att organet för regleringsmyndigheter inte införs och
              tillkännager detta för regeringen.
            </item>
            <item xml:id="i-Uxz2JiukusdKpoZDTqkWUt">
              Riksdagen ställer sig bakom det som anförs i motionen om att
              EU inte ska bestämma om offentlig wifi och tillkännager detta
              för regeringen.
            </item>
            <item xml:id="i-2z7EqsMPDVZAqaDQWzSiXr">
              Riksdagen ställer sig bakom det som anförs i motionen om energiunionen
              och det s.k. vinterpaketet och tillkännager detta för regeringen.
            </item>
            <item xml:id="i-L8fb2oNFEYbpcwn7h3WLw8">
              Riksdagen ställer sig bakom det som anförs i motionen om energiförsörjningstrygghet
              och tillkännager detta för regeringen.
            </item>
            <item xml:id="i-7kpuzgsxMaCsEqHqfLX8ei">
              Riksdagen ställer sig bakom det som anförs i motionen om energieffektiviseringsmål
              och tillkännager detta för regeringen.
            </item>
            <item xml:id="i-4yC7NoGz7PCXbiuQrp2A2j">
              Riksdagen ställer sig bakom det som anförs i motionen om stödsystem
              för förnybar elproduktion och tillkännager detta för regeringen.
            </item>
            <item xml:id="i-My11WXqtB5muZ6ZVLKMUtF">
              Riksdagen ställer sig bakom det som anförs i motionen om EU:s
              gemensamma jordbrukspolitik och tillkännager detta för regeringen.
            </item>
            <item xml:id="i-MgbfNazWF2b7Nuwn3iR84">
              Riksdagen ställer sig bakom det som anförs i motionen om att
              fiskepolitiken ska bedrivas på mellanstatlig nivå och tillkännager
              detta för regeringen.
            </item>
            <item xml:id="i-KYjqCN7tbyiPYnjmPLjYgH">
              Riksdagen ställer sig bakom det som anförs i motionen om djurskydd
              och livsmedel och tillkännager detta för regeringen.
            </item>
            <item xml:id="i-ET2v4yErNnuvAqx93me1i2">
              Riksdagen ställer sig bakom det som anförs i motionen om skogsbruk
              och viltvård och tillkännager detta för regeringen.
            </item>
            <item xml:id="i-Cm2eNZPn8XqgoJhyMPMy5K">
              Riksdagen ställer sig bakom det som anförs i motionen om klimatpolitik
              med ett globalt perspektiv och tillkännager detta för regeringen.
            </item>
            <item xml:id="i-UR8mswRe5LR21GNHHSR6kk">
              Riksdagen ställer sig bakom det som anförs i motionen om kemikalier
              och avfall och tillkännager detta för regeringen.
            </item>
            <item xml:id="i-8beV5NCir9kGeafwTJvewW">
              Riksdagen ställer sig bakom det som anförs i motionen om att
              Europa 2020-strategin inte ska innehålla förslag på lösningar
              på problem eller utmaningar som är bäst lämpade att lösas på nationell
              nivå och tillkännager detta för regeringen.
            </item>
            <item xml:id="i-VvYbTPVyr718YWaPrzqLVJ">
              Riksdagen ställer sig bakom det som anförs i motionen om att
              verka för att lägga ned Erasmus-plus-samarbetet och tillkännager
              detta för regeringen.
            </item>
            <item xml:id="i-SXjnZJEPyv4djj3MUgYMWy">
              Riksdagen ställer sig bakom det som anförs i motionen om att
              EU ska låta utbildningsfrågor vara en nationell angelägenhet och
              tillkännager detta för regeringen.
            </item>
            <item xml:id="i-P2cyMuoKHfWRPiFkC7WDUp">
              Riksdagen ställer sig bakom det som anförs i motionen om att
              ungdomspolitiken är en nationell angelägenhet och att den europeiska
              ungdomspolitiken inte bör söka ha som mål att få ungdomar att
              knyta an bättre till det europeiska projektet, och detta tillkännager
              riksdagen för regeringen.
            </item>
            <item xml:id="i-U5z1DmNM995h2tejgX4cwv">
              Riksdagen ställer sig bakom det som anförs i motionen om vikten
              av att det inte sker någon harmonisering på kulturområdet inom
              EU och att kulturpolitik även i fortsättningen ska vara en nationell
              angelägenhet, och detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-E6wDyP6xP6hyQwHoTEHXUd" type="h1">
            Del 1 Den övergripande utvecklingen i EU
          </head>
          <head xml:id="i-DGye7A7YbyqkDBDqkjZ4qF" type="h3">
            1. Lämna den överstatliga unionen samt folkomröstning
          </head>
          <p xml:id="i-PhkCYEk6ynKjFfqqoKS694">
            Sverigedemokraterna anser inte att det är vare sig rätt eller
            rimligt att EU:s regelverk står över de lagar som stiftas av Sveriges
            riksdag, det svenska folkets valda företrädare. Det svenska folket
            har aldrig blivit tillfrågat om detta, utan röstade ja till ett
            helt annat EU än vad EU framför allt på senare år utvecklats till.
            Ett totalhavererat Schengen med tillhörande invandring av flyktingar
            och andra till Sverige talar sitt tydliga språk. EU klarar inte
            och kommer aldrig att klara den påfrestning detta ger. Med tanke
            på EU:s eftergifter till Turkiet borde det vara tydligt att det
            svenska folket så fort som möjligt ska få besvara frågan om man
            vill kvarstanna i eller lämna den överstatliga unionen. Detta
            har förstärkt på senare tid med tanke på de sviktande relationerna
            med Turkiet, och de hot som ges från Ankaras sida.
          </p>
          <p xml:id="i-BTWi4b4KSyew5xv3kCwH56">
            Sverige var redan innan EU-inträdet 1995 en högteknologisk och
            framgångsrik välfärdsstat med en stark export samt högkvalitativa
            produkter och tjänster. Till det hade Sverige även innan EU-inträdet
            en hög arbetsmoral och ett välorganiserat samhälle. Allt detta
            lyckades svenskarna skapa utan en överstatlig union vars lagar
            har företräde över våra egna. Sveriges riksdag har i många frågor
            reducerats till ett transportkompani utan ett reellt inflytande
            över allt fler frågor och politiska områden.
          </p>
          <p xml:id="i-ACojyQWNMvJjihgXuS3g1m">
            Den våg av terrorattacker som sköljde över EU:s medlemsstater
            under förra året pekar också på vikten av att respektive medlemsstat
            upprätthåller sina gränser och lag och ordning på sitt eget territorium.
          </p>
          <p xml:id="i-N2f7eBdUYdzsxbjMqdkC4D">
            Vi anser att svenskarna bäst bestämmer själva över sin egen framtid
            och vill därmed att Sverige ska inleda en omförhandling för att
            göra det möjligt att lämna den överstatliga delen av unionen för
            att i stället samarbeta på en mellanstatlig nivå. Vi vill se ett
            samarbete som inkluderar ett gemensamt intresse att samarbeta
            kring, exempelvis rörande brottsbekämpning, miljö eller gränskontroller.
            När ett sådant alternativ är framförhandlat vill vi ge det svenska
            folket möjligheten att i en ny folkomröstning ta ställning till
            Sveriges medverkan i en överstatlig union.
          </p>
          <p xml:id="i-Fb8nCHMtmzFtVHmqPZrmTu">
            Sverigedemokraterna tycker även att det är viktigt att poängtera
            de förändringar som det brittiska utträdet kommer att leda till.
            Sverigedemokraterna välkomnade beslutet om att låta det brittiska
            folket få avgöra sin egen framtid. Även vikten av att utfallet
            av omröstningen skulle respekteras lyftes fram av Sverigedemokraterna
            under denna tid, och att det brittiska folket inte skulle straffas
            för sitt val genom sanktioner eller dylikt. Efter att det nu verkar
            vara ett faktum att utträdet sker under 2019 senast är det av
            stor vikt att de framtida relationerna mellan Sverige och Storbritannien
            inte försvagas på grund av sårade känslor i Bryssel.
          </p>
          <head xml:id="i-Br2WWYw3s7rFRMqXs9rka6" type="h3">
            2. Europeiska rådet
          </head>
          <p xml:id="i-BbhPSrmDbb7mJm5wqaJcsr">
            Under Europeiska rådets sammanträden under året diskuterades
            framför allt Storbritanniens eventuella utträde ur unionen och
            dess eventuella efterverkningar. Sverigedemokraterna välkomnade
            beslutet om att låta det brittiska folket få avgöra sin egen framtid.
            Även vikten av att utfallet av omröstningen skulle respekteras
            lyftes fram av Sverigedemokraterna under denna tid, och att det
            brittiska folket inte skulle straffas för sitt val genom sanktioner
            eller dylikt. Efter folkomröstningen fortsatte diskussionerna
            kring frågan, och även under det skedet tryckte Sverigedemokraterna
            på att det är viktigt att utfallet respekteras.
          </p>
          <p xml:id="i-RwuRq4gMeBHMHUxzaVMgSi">
            Andra frågor under året var flyktingavtalet med Turkiet, vilket
            Sverigedemokraterna starkt kritiserat. Även krisen i Ukraina och
            Syrien har diskuterats under året, och även om mycket av det som
            sägs vid mötena är något som Sverigedemokraterna kan ställa sig
            bakom så är det fortfarande partiets linje att detta inte ska
            vara en fråga för EU på någon nivå.
          </p>
          <head xml:id="i-MLJcX9tpPNCXKM541uVj8W" type="h1">
            Del 2 Frågor under rådet för allmänna frågor
          </head>
          <head xml:id="i-TNAfYGcSPyR5bGUZbHk2Na" type="h3">
            3. Europa 2020-strategin och den europeiska planeringsterminen
          </head>
          <p xml:id="i-7225MsUaLKQAHgzjweMjGx">
            Sverigedemokraterna anser fortfarande att det är dags att EU
            tar ett steg tillbaka. Även om vi tycker att Europa 2020-målen
            i sig är sympatiska, finns det anledning att ifrågasätta om det
            verkligen är så EU ska fungera – med gemensamma mål som omvandlas
            till en harmoniserad strategi som i sin tur omvandlas till EU:s
            gemensamma rekommendationer om reformer i medlemsstaterna. Konvergens
            mellan medlemsstaternas ekonomier och tillväxt kommer nog snarare
            till genom sund konkurrens mellan medlemsstaterna och marknadstillträde
            inom unionen, än genom en harmoniserad utbildningspolitik och
            användningen av strukturfonder. Med tanke på utfallet i folkomröstningen
            i Storbritannien borde även eurofilerna se ett behov av att förankra
            sina visioner hos befolkningarna. Även om råden som ges specifikt
            till Sverige är relevanta är detta något rikets förvaltning mer
            än väl klarar av själva att analysera.
          </p>
          <p xml:id="i-Hrrp1vNQLboZ3Adfm7cYoS">
            Som Sverigedemokraterna tidigare i flera år anfört är de nationella
            reformprogrammen en av de avgörande bitarna för att EU ska kunna
            utöva inflytande över en medlemsstats finanspolitik. När kommissionen
            gör analyser av medlemsstaternas ekonomi inom ramen för den europeiska
            planeringsterminen beaktas inte bara programmets relevans för
            hållbarheten i finanspolitiken utan också i vilken mån EU:s regler
            och riktlinjer iakttagits. För att medborgarna och de partier
            som är EU-skeptiska ska kunna dels ta del av, dels bilda opinion
            kring hur EU påverkar medlemsstaterna och vilka krav EU bör ställa
            på en medlemsstat är det av avgörande vikt att regeringens förslag
            till nationellt reformprogram tillställs riksdagen i en särskild
            skrivelse.
          </p>
          <head xml:id="i-CvpTKj5eocccQeWgY6YrPX" type="h3">
            4. Översyn av EU:s fleråriga budgetram för perioden 2014–2020
          </head>
          <p xml:id="i-8nbvBgeNdb6cz9f2cUm5Gj">
            Sverigedemokraterna vänder sig synnerligen starkt mot den snedvridning
            som råder inom unionen där vissa länder står för de finansiella
            tillgångarna och andra i stort bara får ta emot pengar nästan
            helt utan motkrav. Trots vår lilla storlek så har Sverige varit
            den tredje största nettobetalaren till EU mellan 2000 och 2015.
            Sveriges sammanlagda EU-avgift uppgick 2016 till 31,8 miljarder
            kronor medan återflödet från EU:s budget endast var 9,7 miljarder
            kronor 2015. För 2016 väntas återflödet hamna på ett ungefärligt
            jämförbart resultat. Denna mellanskillnad på tiotals miljarder
            kronor kommer aldrig de svenska skattebetalarna till del utan
            används istället för att finansiera vidare maktförflyttningen
            och EU:s utvidgning. Sverigedemokraterna kräver att svenska skattebetalares
            medel ska användas för utveckling av Sverige i stället för Central-
            och Östeuropa.
          </p>
          <p xml:id="i-JzcMQee2C7dCYRDZkv8eFa">
            Sverigedemokraterna ser med stor oro på att EU, vid sin halvtidsöversyn
            av den fleråriga budgetramen 2014–2020, inte kan motivera varifrån
            inkomsterna för de höjda anslagen ska tas. Anledningen för EU
            att öka budgetanslagen med 12 789 miljoner euro hänvisas till
            behovet utav ökad finansiering för migration och det rådande säkerhetsläget
            i Europa.
          </p>
          <p xml:id="i-5HqepYVKv97mqgJWCigLhL">
            Sverigedemokraterna motsätter sig att svenska skattebetalare
            ska bli tvungna att ytterligare bekosta flyktingmottagningen och
            dess konsekvenser på EU:s medlemsländer.
          </p>
          <p xml:id="i-67xbnYYSx3tHEm2YLAtY55">
            Sverigedemokraterna ställer sig oförstående till att EU:s och
            kommissionens direkta oförmåga att hantera budgetmedel aldrig
            lyfts upp i en större uträckning. En felmarginal på 3,8 procent
            2015, 4,4 procent 2014 och 4,5 procent 2013 visar en avsevärt
            högre felmarginal än EU:s egna krav på 2 procent. Detta visar
            på en trend med osunda finanser, vilket aldrig bör accepteras.
            Sverigedemokraterna kräver att regeringen lyfter frågan för att
            uppnå ett långsiktigt och respektfullt omhändertagande av svenska
            medborgares ekonomiska medel.
          </p>
          <head xml:id="i-Q9T43aZFDq1sJii5ZiJ5LZ" type="h3">
            5. Utvidgningsprocessen
          </head>
          <p xml:id="i-DmVwUktMVczgbGUkwGDtnk">
            Den förhastade och dåligt planerade utvidgningen av EU har sedan
            länge haft kännbara negativa konsekvenser för svenska folket såsom
            omfattande social turism, urholkning av den svenska arbetsrätten
            och lönedumpning. Utvidgningen har orsakat enorma kostnader för
            Sverige genom att behovet av strukturfondsstöd till de nya medlemmarna
            ökat. Då unionen utvidgas samtidigt som integrationen och överstatligheten
            utvecklas och fördjupas påverkas de välskötta länderna oundvikligen
            av de nya medlemsländernas problem med dåligt skött ekonomi, fattigdom,
            korruption och organiserad brottslighet. Sverigedemokraterna ser
            med oro på det faktum att unionen inom en inte alltför avlägsen
            framtid kan uppta länder som präglas av sinsemellan ouppklarade,
            allvarliga konflikter relaterade till gränser, handel, namn och
            etnisk tillhörighet. De nya potentiella medlems- och kandidatländerna
            riskerar även att ytterligare urholka EU:s gränsskydd då handel
            med identitetshandlingar och korruption inom poliskårerna är regel
            snarare än undantag. Om en utvidgningsprocess ska leda till en
            positiv utveckling i nya potentiella medlemsstater vad gäller
            genomförandet av reformer måste också EU bli mycket tydligare
            i sina krav och mer konsekventa vad gäller konditionalitet, alltså
            att länder uppfyller sina åtaganden innan eftergifter görs från
            EU:s sida.
          </p>
          <p xml:id="i-LST5bLLRNqvVzhTEmQJgUe">
            Sverigedemokraterna anser därför att regeringen bör använda sitt
            veto för att stoppa varje inledande av anslutningsförhandlingar
            till dess att alla inre konflikter är lösta, landet i fråga har
            uppnått en BNP som inte väsentligt understiger EU:s genomsnitt,
            landet kan garantera det yttre gränsskyddet och påvisa mätbara
            framsteg i kampen mot korruption och organiserad brottslighet.
            Det ska också ställas krav på att landet är en utvecklad demokrati
            och fungerande rättsstat som respekterar de mänskliga rättigheterna.
            Dessa krav bör även gälla viseringsfrihet. Innan ett nytt kandidatland
            godkänns måste Köpenhamnskriterierna i realiteten vara uppfyllda
            och inte bara vara en papperskonstruktion.
          </p>
          <p xml:id="i-Ujko4NVh5Yvu4NPPG5CRNm">
            SD ser extra allvarligt på att förhandlingarna med Turkiet nu
            går vidare genom öppnandet av nya förhandlingskapitel, trots att
            landet nyligen hr genomgått ett destabiliserande försök till militärkupp
            som åtföljts av repression från regeringen. Turkiet är ett land
            som avviker mycket kraftigt från Europa vad gäller den offentliga
            förvaltningen, demokratisk tradition och rättsstatens principer.
            Mot bakgrund av hur den turkiska regeringen i närtid agerat mot
            demonstranter, press, den kurdiska minoriteten och sina grannländer
            är det tydligt att kommissionen sänkt kraven som ställs på kandidatländer
            och nu väljer att helt bortse från deras uppenbara brister. Även
            om EU säger sig ställa samma krav på Turkiet som på andra och
            har som målsättning att de ska uppfylla dessa krav fram till juni
            ser vi det som högst osannolikt att detta kommer att bli något
            annat än tomma löften. Dessutom anser vi att EU inte ställer tillräckliga
            krav på länder i anslutningsförhandlingar och för att få visumfrihet.
            Mot bakgrund av detta vill vi uppmana regeringen att verka för
            att stoppa alla steg mot ett Turkiskt medlemskap. Vi vill även
            att regeringen inför ett ensidigt visumtvång gentemot Turkiet.
          </p>
          <head xml:id="i-FT2KZeBHNQRNU7swV3iGFK" type="h3">
            12. Delegerade akter och genomförandeakter (kommittéförfarande)
          </head>
          <p xml:id="i-Me2WvVrFgr4B6T7fumbUAy">
            Sverigedemokraterna kommer så länge Sverige kvarstår som medlem
            i den europeiska unionen att motsätta sig alla former av förslag
            som saknar demokratisk legitimitet och ytterligare förflyttar
            eller befäster förflyttande av makt från det svenska folket till
            EU-byråkratin. Vi anser det vara orimligt att medlemsländernas
            regeringar och inte de nationella parlamenten utser de experter
            som ingår i kommittéerna vid kommittéförfarandet. Sverige ska
            driva EU i en utveckling så långt från överstatlighet och mot
            mellanstatligt samarbete som är möjligt. Lissabonfördraget har
            gett kommissionen betydande makt på bekostnad av nationalstaterna
            och därmed de nationella parlamenten som är valda av sitt respektive
            folk. Mycket av det som kommissionen numera kan besluta om och
            som göms bakom ”tekniska anpassningar till Lissabonfördraget”
            är i själva verket betydande överflyttningar av makt till Bryssel.
            Sverigedemokraterna anser att regeringen ska tillse att dess representanter
            i Coreper motsätter sig ytterligare utnyttjanden av den delegerade
            makten. Sådana flagranta överflyttningar av normgivningsmakt ska
            inte heller ske genom så kallade A-punkter. Varje enskild möjlighet
            för kommissionen att utnyttja sin möjlighet att anta regler via
            delegerade akter bör diskuteras enligt den särskilda ordning som
            föreskrivs i regeringsformen.
          </p>
          <head xml:id="i-JQZTqJKmULcKZEZoTNRkde" type="h1">
            Del 3 EU:s förbindelser med omvärlden
          </head>
          <head xml:id="i-LAoeYVhdfguyafc12ubND" type="h3">
            13.1 EU:s utrikestjänst
          </head>
          <p xml:id="i-3hEztucK9Me3VGLqdc3CbE">
            Sverigedemokraterna kan inte ställa sig bakom att den utrikespolitiska
            kompetensen helt ska förflyttas från nationell nivå till EU:s
            utrikestjänst. Vi kan instämma i mervärdet i en gemensam EU-linje
            i viktiga frågor så länge det görs med konsensus mellan medlemsstaterna
            och varje medlemsstat också fortsatt har en frihet att föra sin
            egen utrikespolitik i enlighet med sina intressen. Vi ser däremot
            inte behovet av en särskild utrikestjänst och utrikesrepresentant
            för EU. Med hänvisning till detta är det vår uppfattning att Europeiska
            utrikestjänsten bör avvecklas.
          </p>
          <head xml:id="i-2zdh324nXKxR9M5bfxT1YL" type="h3">
            13.3 Den gemensamma säkerhets- och försvarspolitiken
          </head>
          <p xml:id="i-DSVxVJL4iiNyHQuTAEsyrC">
            Sverigedemokraterna ser med oro på att Europeiska rådet vill
            driva EU till en alltmer sammanvävd militär organisation. När
            ett alltmer överstatligt EU beslutar om militära insatser där
            riksdagens inflytande är begränsat innebär det i praktiken att
            Sverige är med i en militär allians. Sverigedemokraterna anser
            det vara tveksamt om denna förändring i svensk utrikespolitik
            är förankrad hos det svenska folket. Därför menar Sverigedemokraterna
            att regeringen inom EU ska verka för en linje där säkerhets- och
            försvarspolitik ska vara ett ansvar för respektive medlemsland,
            samt motverka en inriktning som går mot en sammanvävd militär
            organisation. Om samarbete i stora frågor är nödvändigt ska det
            ske på mellanstatlig basis. Utöver detta menar vi att det är ett
            oundgängligt behov för det svenska försvarets framtida utveckling
            att ha tillgång till en tekniskt välutvecklad försvarsindustri
            med bred kompetens. En svensk myndighet som upphandlar försvarsmateriel
            bör använda undantagsregeln i artikel 346 i EUF-fördraget på liknande
            sätt som andra medlemsländer som har en viktig försvarsindustri.
            Regeringen bör därför upprätthålla en linje som håller fast vid
            möjligheten att kunna ta sådana hänsyn om ett medlemslands säkerhetsintressen
            står på spel. Detta är nödvändigt om vi vill att försörjningstryggheten
            ska genomsyra försvarsmaterielförsörjningen av vår försvarsmakt.
          </p>
          <head xml:id="i-PUVuvnCkRvZrvFXzMDo7Lf" type="h3">
            13.4 EU som aktör i FN
          </head>
          <p xml:id="i-Wk56TKNMETXw8yK5k2y2Sp">
            EU:s arbete inom FN regleras av resolution 65/276 av den 11 maj
            2011, och resolutionen bygger vidare på resolution 3208 av den
            11 oktober 1974 som gav den europeiska ekonomiska gemenskapen
            observatörsstatus i FN. Resolutionen från 2011 ger EU:s institutioner
            rätt att föra unionens talan i FN, i stället för representanter
            från EU:s ordförandeland. 2011 års resolution ger också EU:s institutioner,
            även då den understryker att EU inte är medlemsstat, långtgående
            rätt att agera som en sådan. Sverigedemokraterna kan inte ställa
            sig bakom detta, då partiet ser det som ett steg i utvecklingen
            mot ett federalistiskt EU som har som slutgiltigt mål att ersätta
            medlemsstaternas representation i FN. Sverigedemokraterna är av
            uppfattningen att FN, i och med det viktiga arbete staten Sverige
            historiskt bidragit med, kommer att gå miste om en betydelsefull
            röst. EU är inte en stat, och Sverigedemokraterna motsätter sig
            kraftigt en utveckling mot att fallet blir så.
          </p>
          <p xml:id="i-CePKpXwtdhKNbSvjoNFwCe">
            Sverigedemokraterna anser därför att regeringen bör verka för
            att EU:s förstärkta rätt att föra talan i FN upphävs alternativt
            begränsas för att inte inskränka på medlemsstaternas rätt att
            framföra åsikter i FN.
          </p>
          <head xml:id="i-LyFGtcCz1b6ALsUiGV8Cc4" type="h3">
            13.10 Sanktioner mot Turkiet
          </head>
          <p xml:id="i-RDGKjD6ENjFgL1mLUyzcxp">
            Sverigedemokraterna anser att riktade sanktioner mot Turkiets
            ledarskap är ett mer proportionellt och ändamålsenligt sätt att
            bemöta Turkiets utpressningstaktik. De europeiska länderna har
            tillsammans ett utmärkt förhandlingsläge med Turkiet, och en tuff
            linje i kombination med hotet om sanktioner skulle sannolikt få
            landet att bli mer lyhört. Regeringen bör därför driva att ett
            första krav på Turkiet blir att landet ratificerar FN:s flyktingkonvention
            utan geografiska begräsningar och börjar prestera enligt det befintliga,
            bilaterala återvändandeavtalet med Grekland samt tar kontroll
            över sina gränser och bekämpar den illegala flyktingsmugglingen
            på turkisk mark.
          </p>
          <head xml:id="i-JR5weCvw1wY7WNTvh6BCph" type="h3">
            13.13 Konsulär beredskap
          </head>
          <p xml:id="i-HcuP5AAZwF8YatahLbApwS">
            EU:s alltmer fördjupade samarbete i konsulära frågor har visserligen
            medfört vissa fördelar. Det är dock värt att komma ihåg att ett
            av de mest grundläggande kännetecknen för en suverän stat är möjligheten
            att upprätthålla egna diplomatiska representationer, och den konsulära
            frågan kan inte isoleras från detta. Det är därför enligt vår
            mening så att vi bör se konsulära frågor som en fråga där Sveriges
            och de övriga medlemsstaternas nationella kompetens strikt värnas
            och där regeringen motverkar att det konsulära samarbetet går
            mot en gemensam EU-representation. Vi motsätter oss därför det
            direktiv som formaliserar det konsulära samarbetet.
          </p>
          <head xml:id="i-KjU2AkQ8gyBZyVGFW1kgUX" type="h3">
            14. Den gemensamma handelspolitiken
          </head>
          <p xml:id="i-DACPbTahdzg748jTHa6hU">
            Vi är positiva till handel och anser att Sverige inom såväl EU
            som internationella forum, såsom WTO, ska verka för en öppen och
            fri handel. Vi instämmer även i uppfattningen att ökad handel
            ger ökad tillväxt som i sin tur skapar bättre ekonomiska förutsättningar
            för länder och deras medborgare. Liksom tidigare sluter vi även
            upp bakom uppfattningen att frihandel kan vara en starkt välståndsskapande
            kraft för såväl fattiga som mer utvecklade länder. Att värna principen
            om frihandel är därför både ett globalt och ett svenskt intresse.
            Även andra intressen än rent ekonomiska bör kunna beaktas inom
            handelspolitiken; vi ska t.ex. kunna ställa motsvarande krav på
            djuretik på de animaliska produkter vi importerar som på de inhemskt
            producerade produkterna. Vi ser även vikten av att handelsavtal
            ska innefatta bl.a. CSR och miljöaspekter där prioriteringen ligger
            i ett minskat koldioxidläckage. Sverigedemokraterna anser att
            subventioner, såsom EU:s exportbidrag, som är direkt skadliga
            för utvecklingsländernas självförsörjningsgrad ska avskaffas.
          </p>
          <head xml:id="i-B6AcqrSjJJAzwCdhaX6XqN" type="h3">
            15.8 Den externa investeringsplanen
          </head>
          <p xml:id="i-BYa4QUSQhUs2e8UJpSwCcd">
            Sverigedemokraterna motsätter sig inrättandet av ytterligare
            investeringsfonder som EFSD eftersom detta kommer att ytterligare
            expandera EU:s utgifter till tveksam nytta.
          </p>
          <head xml:id="i-ECwi62UEq6QQxqvBAocHfj" type="h3">
            16 EU:s bilaterala och regionala förbindelser
          </head>
          <p xml:id="i-38iHoBkcYeKEtBYYLC1dbd">
            Sverigedemokraterna anser att regeringen bör arbeta för ett mellanstatligt
            samarbete mellan fria självständiga stater samt en renodlad frihandelszon
            som utvidgas genom frihandelsavtal med utomstående stater i stället
            för upptagande av ytterligare medlemsstater. Vi anser det vara
            av stor vikt att EU upprätthåller goda relationer och handelsförbindelser
            med grannskapet. Vi anser det vidare vara viktigt att värna varje
            lands rätt till territoriell integritet och suveränitet samt möjlighet
            att genomföra fria val utan påtryckningar från utomstående parter.
          </p>
          <p xml:id="i-Pi3PwraJpvD5cE5ZS8EGhz">
            Om associeringsavtal ändå ska tecknas anser vi att kraven måste
            skärpas. Det räcker inte med ett samarbete efter ett genomfört
            avtal, utan vi vill se tydligare reformer och uppfyllda krav innan
            avtal ingås om bl.a. arbete mot korruption och organiserad brottslighet,
            fungerande rättsstat, fungerande gränskontroller, säkerhet, demokrati
            och mänskliga rättigheter. Vidare måste det påpekas att stor försiktighet
            måste iakttas när det gäller beslut om nya stödpaket för särskilt
            det södra grannskapet. Detta eftersom omfattningen av sådana paket
            riskerar att bli mycket kostnadsdrivande för unionen i ett läge
            när många medlemsländer redan befinner sig i ekonomisk kris. Sveriges
            linje i frågan bör därför vara att ytterligare avtal om närmare
            associering inte är tvingande på EU-nivå utan överlåts till sådana
            medlemsstater som anser sig ha kapacitet för detta.
          </p>
          <head xml:id="i-C1ggf8gw9gX9VR7CVLMG2j" type="h3">
            16.3.1 Ryssland
          </head>
          <p xml:id="i-Pu985c4tHjsdiuhTFAB6ud">
            Det är tydligt att Rysslands agerande strider mot internationell
            rätt och avtal och kränker Ukrainas territoriella integritet både
            vad gäller agerandet på Krim och i de östliga delarna i Ukraina.
            Det kan nu inte råda några tvivel om att Ryssland på många olika
            sätt stöder separatistgrupper och även är direkt militärt involverat
            i landet. Utifrån vår principiella utgångspunkt att värna alla
            staters suveränitet, självbestämmande och territoriella integritet
            är vi kritiska till den överstatliga inriktningen inom EU, och
            med samma utgångspunkt är vi naturligtvis ännu mer kritiska till
            Rysslands stormaktsfasoner som dessutom utgör ett säkerhetspolitiskt
            hot i vårt närområde. Sverigedemokraterna ställer sig positiva
            till EU:s starka reaktion mot Rysslands agerande på Krim och i
            östra Ukraina. Sverigedemokraterna ställde sig bakom att avbryta
            förhandlingarna om det nya samarbetsavtalet med Ryssland och avtalet
            om förhandlingsprocessen om viseringsfrihet, och partiet stöder
            ett fortsatt fryst förhandlingsläge. Sverigedemokraterna anser
            liksom regeringen att ämnen som mänskliga rättigheter och demokrati
            fortsatt bör ha en framträdande ställning då samtal förs mellan
            EU och Ryssland. Sverigedemokraterna står bakom det paket av sanktioner
            som EU infört mot Ryssland hittills och välkomnar utvidgningen
            som skett under året, och partiet står öppet för ytterligare utvidgningar
            och anser att Sverige inom EU ska ställa sig bakom sådana om det
            skulle visa sig nödvändigt. Det är viktigt att Sverige står fast
            när andra EU-länder börjar vackla i frågan om sanktioner gentemot
            Ryssland. För att sanktionerna ska ge största möjliga effekt uppmanar
            Sverigedemokraterna även regeringen att i EU arbeta för en tydlig
            utvärdering och uppföljning av sanktionernas effekter och eventuella
            tillkortakommanden.
          </p>
          <head xml:id="i-YXiUsYEnjrj6PUUGyeLgDu" type="h3">
            16.5.2 Fredsprocessen i Mellanöstern
          </head>
          <p xml:id="i-7gsn8VDNZmCQPURL1eGLPX">
            Sverigedemokraterna anser att målet med EU:s Mellanösternpolitik
            bör vara en varaktig fred där båda parter kan leva i fred och
            säkerhet. Sverigedemokraterna ser det som omöjligt att Hamas kan
            bli en del av en sådan långsiktig lösning. Hamas är en terrororganisation
            som vill förinta staten Israel och det judiska folket, som sedan
            2005 har skjutit över 11 000 raketer mot Israel. Under året har
            även en ny och mycket oroande förskjutning i terrortaktik skett:
            i stället för att föra in vapen och bomber uppmanar Hamas palestinierna
            att begå enskilda knivattacker mot israeler. Förutom den fysiska
            faran är detta en form av psykologisk krigföring ägnad att göra
            livet för civila israeler så svårt som möjligt. Inget folk ska
            behöva acceptera att leva under sådana förhållanden, och Sverigedemokraterna
            efterlyser här ett mycket starkare ställningstagande från EU.
            Sverigedemokraterna anser att Sverige inom EU ska verka för att
            en regeringsbildning där Hamas ingår inte ska anses vara legitim.
            Sverigedemokraternas förtroende för al-Fatah och den palestinska
            myndigheten (PA) är lågt, då de bidrar till att sprida antisemitisk
            propaganda, uppvigling till våldsbrott och avlönar terrorister
            och mördare och krav bör ställas för att myndigheten ska erhålla
            stöd från EU som anförts tidigare i fråga om bistånd. Sverigedemokraterna
            anser vidare att Sverige inom EU bör verka för att EU-institutionerna
            inte går vidare med genomförandet av märkning av produkter från
            israeliska bosättningar. Vi anser att detta inte för fredsprocessen
            framåt utan snarare missgynnar många människor från Palestina
            som tjänar sitt uppehälle på att arbeta på industrier i dessa
            områden.
          </p>
          <head xml:id="i-GXRasZNdy5yLiUqDeeDJUN" type="h3">
            16.5.1 och 16.5.4 Syrien och Irak
          </head>
          <p xml:id="i-HNPc5UcKfahp3pYJtCeY8Y">
            De fruktansvärda inbördeskrigen i Syrien och Irak har varit särskilt
            förödande för minoriteter och i synnerhet ländernas kristna sådana.
            I och med IS härjningar har situationen förvärrats ytterligare,
            och efter att den kristna befolkningen dödats eller fördrivits
            från sina hem har man påbörjat ett folkmord och en förintelse
            av det oersättliga kristna och förhistoriska kulturarvet. Från
            att 2003 ha funnits ca 1,2 miljoner kristna bara i Irak, uppskattas
            nu antalet ha sjunkit till 150 000–400 000. Förenta nationernas
            expert på minoritetsfrågor betecknar utvecklingen för områdets
            minoriteter som förödande och oåterkallelig. Både det europeiska
            parlamentet och den amerikanska senaten erkände nyligen händelserna
            i området som folkmord, vilket vi välkomnar. Irak är en problematisk
            statsbildning då landet innefattar ett flertal religiösa och etniska
            minoriteter som visar på uppenbara svårigheter att samexistera
            fredligt. Nineveslätten var historiskt en del av det assyriska
            kungariket, och kristna och andra minoriteter har under lång tid
            utgjort en majoritet i området. Dessa grupper kräver att området
            ska få långtgående autonomi inom den irakiska statsbildningen.
          </p>
          <p xml:id="i-6ceTeat1HSZBMcwnW6ZPWx">
            Kurderna har länge haft en varierande men betydande grad av självstyre
            inom Irak. I dagens instabila situation har kurderna uppvisat
            förmåga att försvara de områden som de anser tillhör dem. Kurderna
            har, jämfört med andra minoriteter i området, visat stor vilja
            till demokratisk utveckling. Kurderna har även visat ett engagemang
            för MR då de gett skydd åt andra minoriteter som drabbats av IS
            framfart. Sverigedemokraterna stöder utökad autonomi och självständighet
            för såväl kurder som kristna.
          </p>
          <p xml:id="i-Xd75sAd6NnvpBP5Bn7wg4Q">
            Vi ser därför mycket allvarligt på att EU i praktiken gjort sig
            beroende av Turkiet för att hantera flyktingfrågan, samtidigt
            som Turkiet använder sin militär för att förhindra utökad kurdisk
            autonomi i Syrien. Beslut i sådana frågor måste dock fattas efter
            noggrant övervägande för att förhindra att nya konflikter uppstår.
            Sverigedemokraterna anser därför att regeringen i EU bör verka
            för att uppmärksamma de humanitära och kulturella värden som håller
            på att gå förlorade i inbördeskrigens Syrien och Irak samt visa
            sitt tydliga stöd för de kristna och andra utsatta minoriteter
            i området. Vidare bör regeringen i EU verka för att öka de humanitära
            insatserna i konfliktområdena, och vi välkomnar att så i viss
            mån skett även om skalan fortfarande är otillräcklig. Eftersom
            behoven är närmast gränslösa är det också viktigt att pengarna
            används så effektivt som möjligt.
          </p>
          <p xml:id="i-JnbSWJ59K9KwgqmBVuzoBy">
            Regeringen bör i EU även verka för att en långsiktig, konstitutionell
            lösning utarbetas, som i praktiken tar hänsyn till, skyddar och
            bevarar områdets religiösa och kulturella minoriteter, för att
            det skapas ett område för kristna på Nineveslätten med egen autonomi
            och för en långsiktigt hållbar lösning som tar hänsyn till kurdernas
            anspråk på utökat självstyre.
          </p>
          <head xml:id="i-EQGaTKiXiFt9bEANQCoHXs" type="h3">
            Särskilt om viseringsfrihet
          </head>
          <p xml:id="i-RrGg4iNuFPYYBQFZc2Dggk">
            Sverigedemokraterna är av åsikten att viseringsfrihet endast
            ska ges medborgare i länder där alla inre konflikter är lösta,
            som har en godtagbar ekonomisk standard och där landet kan garantera
            det yttre gränsskyddet och påvisa mätbara framsteg i kampen mot
            korruption och organiserad brottslighet och terrorism. Det ska
            också ställas krav på att landet är en utvecklad demokrati och
            fungerande rättsstat som respekterar de mänskliga rättigheterna.
            Vi ser fallet med Turkiet som ett tydligt exempel på att EU på
            grund av andra intressen troligen kommer att se genom fingrarna
            på att nödvändiga krav inte är uppfyllda och ställer oss mycket
            kritiska till EU:s hantering av visumlättnader och viseringsfrihet
            generellt. Ett land som Colombia med stora problem med fattigdom,
            inre konflikter och brist på demokrati har också nyligen beviljats
            visumfrihet, vilket vi anser vara problematiskt. Regeringen bör
            även verka för att kravet på visering för resande från Balkan
            återupprättas respektive behålls.
          </p>
          <p xml:id="i-HVM6QHAfuzPdXP6xH1PzyS">
            Principiellt ser Sverigedemokraterna positivt på att medborgare
            från länder i EU:s närområde reser till EU för att studera eller
            fylla luckor i arbetsmarknaden som inte på annat sätt går att
            fylla. Dessa personers erfarenheter i Europa kan också ha väldigt
            positiv inverkan på vederbörandes hemländer efter att de återvänt.
            Dessa i och för sig lovvärda syften motiverar dock inte en generell
            viseringsfrihet då de som studerar och har jobb sällan får problem
            att få visum. Regeringen bör därför verka för att visum och underlättande
            för att få visum även i framtiden bör tilldelas efter individuella
            skäl så länge landet i fråga inte uppfyller ovanstående krav.
          </p>
          <head xml:id="i-MHftRF7xUuL7ghko5C1TkM" type="h1">
            Del 4 Ekonomiska och finansiella frågor
          </head>
          <head xml:id="i-4SnJk1BnUGCxVM39ce6S29" type="h3">
            17.1.3. Makrofinansiellt stöd till länder utanför EU
          </head>
          <p xml:id="i-8LUWm3kzNXSR585mUMcLuf">
            Sverigedemokraterna är starkt kritiska till det makrofinansiella
            stödet från EU till Tunisien på 500 miljoner, Jordanien på 200
            miljoner och sedan tidigare Ukraina på 1,8 miljarder euro. EU
            bör inte engagera sig som bidragsgivare och högrisklångivare till
            länder som inte är medlemmar och än mindre länder som tydligt
            har visat sig vara inkapabla att hantera sina egna statliga finanser.
            Sverigedemokraterna anser därmed att kommande planerade utbetalningar
            till utomstående länder ska dras in och återföras till medlemsstaternas
            medborgare. Utöver detta vill vi framhäva vikten av att i framtiden
            låta medlemsländerna enskilt bestämma om de är beredda att erbjuda
            lån och stöd till krisande ekonomier.
          </p>
          <head xml:id="i-NcyxowcQuTprfygyt2tddQ" type="h3">
            19. Skatter
          </head>
          <p xml:id="i-MzcobTSQRZuuh2aRnj8mrV">
            OECD är en internationell organisation som bl.a. bedriver ett
            kontinuerligt arbete för att utveckla ramverk och avtal för samordning
            mellan länder inom beskattning. En av de största insatserna har
            organisationen gjort när det gäller hanteringen av och innehållet
            i bilaterala skatteavtal, genom utvecklandet av det internationella
            modellavtalet. På senare år har OECD byggt ett omfattande ramverk
            mot skatteundandragande och vinstförflyttning på bolagsskatteområdet,
            det omhuldade s.k. BEPS-projektet. Syftet med det senare är att
            skapa en global samsyn om väsentliga åtgärder mot BEPS och implementera
            detta genom att lansera ett multilateralt skatteavtal. Vi anser
            att detta är den bästa vägen att gå för att komma åt de allvarliga
            konsekvenser som blivit resultatet av den snabbt utvecklade globaliseringen,
            där framför allt globala företag som opererar i många länder genom
            olika skatteupplägg ser till att endast behöva betala skatt i
            jurisdiktionerna med lägst bolagsskatt, eller ingen bolagsskatt
            alls. Det är väsentligt att detta arbete görs i så stor och bred
            internationell samsyn som möjligt, för att det ska lyckas.
          </p>
          <p xml:id="i-YZziFFKmhN2pkaUivyFqpW">
            Parallellt med detta har EU har aktivt bedrivit processer för
            att åstadkomma förändring inom samma fält, inte minst i fråga
            om att komma till bukt med problemen gällande skatteflykt i olika
            former.
          </p>
          <p xml:id="i-CY3fyQ3iKFDcBwZDtViAiV">
            Sverigedemokraterna arbetar aktivt för att utveckla internationellt
            samarbete för att komma till rätta med dessa problem, eftersom
            stabila skatteintäkter är en förutsättning för trygghet och välfärd
            i Sverige. Den springande punkten här är huruvida EU avviker eller
            harmoniseras med övriga länder globalt. Därför välkomnar också
            Sverigedemokraterna de insatser EU vidtar för att implementera
            OECD:s ramverk för dessa ändamål, enligt OECD:s riktlinjer utan
            annat än triviala avvikelser.
          </p>
          <p xml:id="i-63zjmV6KmSFxG2XJfEAQJY">
            Detta gäller inom flera områden, t ex:
          </p>
          <list style="ul">
            <item xml:id="i-9uZRXEsW5u2Tpsr1XUh11p">
              företagens inkomstbeskattning och bolagsskattebasen.
            </item>
            <item xml:id="i-2haNoDv1fBvCPMbhNM7f1u">
              rapporteringskrav, dubbelbeskattning och instrument mellan länder.
            </item>
            <item xml:id="i-7rS1J6s8q7DkKZUByek9nr">
              penningtvätt.
            </item>
          </list>
          <p xml:id="i-A68SkhisrvnbN7tbjENGwK">
            När det gäller arbetet mot skatteflykt, finns det också arrangemang
            inom mervärdesskatteområdet som det är viktigt att hantera.
          </p>
          <head xml:id="i-NuRWHt4nEPZmrJQkkjHUxh" type="h3">
            Gemensam bolagsskattebas
          </head>
          <p xml:id="i-PyNUXj8S2HuTYBVsLtqPWC">
            Det är positivt att regelverken gällande bolagsskattebasen i
            huvudsak riktar in sig på de större bolagskoncernerna med en global
            omsättning om 750 miljoner euro och att regelverken ska vara frivilliga
            för mindre bolag. I den mån syftet med bolagsskattebasen är att
            minska skatteundandragande är detta en god avsikt. Sverigedemokraterna
            har en försiktigt avvaktande hållning till utformningen av regelverket
            och ifrågasätter vad det verkliga syftet med detta är.
          </p>
          <p xml:id="i-UzMXJkm7bohULLNKpGCW9d">
            I syftesdeklaration när ärendet hanterades 2011 anförde EU-kommissionen:
          </p>
          <p xml:id="i-67TzCupEqrddWDAhuHP5K6">
            Den gemensamma konsoliderade bolagsskattebasen är en skattepolitisk
            åtgärd som ska förenkla skattereglerna, minska kostnaderna för
            att följa reglerna och undanröja skattehindren för företag som
            bedriver verksamhet över gränserna. Den gemensamma konsoliderade
            bolagsskattebasen avses vidare ge en nystart för den inre marknaden
            och flaggskeppsinitiativet för industripolitik i Europa 2020-strategin
            och bidra till att genomföra de breda målen i unionens industripolitik
            enligt Europa 2020-strategin.
          </p>
          <p xml:id="i-M1Vkmju3NhLGCiRrevFAky">
            I syftesdeklarationen med bolagsskattebasen vid hanteringen av
            frågan under 2016 anförde EU-kommissionen:
          </p>
          <p xml:id="i-S16tESPiNjepgUCNb5mLnp">
            Ett viktigt syfte med förslaget är att öka rättvisan i skattesystemet
            genom att hantera några av grundorsakerna till skatteflykt bland
            företag.
          </p>
          <p xml:id="i-STF4d1gQxQWcUHzXkcyq5v">
            Det är intressant att se hur motiveringen till förslaget är helt
            olika från en tid till en annan. 2011 låg fokus på den inre marknaden,
            2016 var det i stället skatteflykt. Mot denna bakgrund kan man
            ifrågasätta vad det egentliga syftet med förslaget är. Sverigedemokraterna
            är mycket kritiska till om avsikten egentligen skulle visa sig
            vara att använda arbetet med CCCTB för att ge EU egen beskattningsrätt.
          </p>
          <head xml:id="i-SDhY8U2mJzmSYegtN1kSvW" type="h3">
            Nationell suveränitet i skattepolitiken
          </head>
          <p xml:id="i-QZp8LMqW8dprQHsoCRW1vn">
            De internationella avtalen är positiva, men Sverigedemokraterna
            vill höja ett varningens finger och hålla ett vakande öga på de
            nu pågående förändringsprocesserna. I samband med implementering
            av direktiv och regelverk som EU återkommande lägger förslag om,
            finns också en risk att vi indirekt skapar överstatliga strukturer
            som i förlängningen innebär att beskattningsrätten flyttas över
            till EU-nivå helt och hållet. Redan i dag kan vi se hur EU har
            instiftat skattedirektiv på flertalet områden. Dessa direktiv
            begränsar Sverige från att fritt kunna utforma vår en egen skattepolitik
            som är anpassad efter våra förhållanden, kulturella förtecken
            och inte minst vår nations ekonomiska situation, vilken förändras
            över tid. Risken är att EU:s skattedirektiv och ett successivt
            överflyttande av makt över skattepolitiken också blir en tvångströja
            på Sverige som smiter åt allt hårdare. I vissa tidsperioder kan
            det innebära mycket stora problem för Sverige. Därför är Sverigedemokraterna
            emot den överstatliga inriktningen.
          </p>
          <p xml:id="i-EEnAfWc3sNxSQf9rAHGtrY">
            Europeiska unionen har vuxit ordentligt sedan 1995 och folkomröstningen
            som Sverige röstade ja till. Många områden har inlemmats och innebär
            ytterligare offentliga kostnader för EU-apparaten. EU vill nu
            göra så mycket att pengarna inte räcker. Därför anser de styrande
            inom EU att EU måste skaffa sig mer pengar för att kunna göra
            det man har ambition att göra. För att finansiera detta väntas
            antingen en högre EU-avgift för medlemsländerna eller ett nytt
            system för beskattning. Parallellt med de juridiska skattedirektiven
            som begränsar friheten diskuteras därför allt oftare begreppet
            ”egna medel” i samband med olika arrangemang i EU. Detta är en
            idé som i förlängningen avser att introducera en EU-skatt, och
            vi motsätter oss detta med skärpa.
          </p>
          <p xml:id="i-UYMH1sv153Qnx3fZS9U76g">
            Vi ser tydliga tecken på att utvecklingen går i den, av oss,
            befarade riktningen. Vi har, så här långt, haft en bred enighet
            i skatteutskottet om att en sådan utveckling ej är acceptabel
            och att Sveriges hållning bör vara att inte gå med på en utveckling
            i riktning mot en egen beskattningsrätt för EU. Vi vill därför
            se en skärpt svensk hållning gentemot EU i denna fråga.
          </p>
          <head xml:id="i-XUGz5TtkzjMYLt8oK9jd1F" type="h3">
            Mervärdesskattedirektivet
          </head>
          <p xml:id="i-TqMEt5YoX55hKHMQLyVQJt">
            EU-kommissionen bedriver ett projekt inom unionen som avser att
            vidareutveckla ramverket för mervärdesbeskattning. Redan i dag
            finns det s.k. ”mervärdesskattedirektivet” i vilket en rad unionsgemensamma
            regler för t.ex. undantag av mervärdesbeskattning finns deklarerade.
            Med utgångspunkt från detta direktiv har EU-kommissionen uträttat
            en handlingsplan för gemensam mervärdesskatt inom EU, och man
            har presenterat två alternativ när det gäller framtiden:
          </p>
          <list style="ul">
            <item xml:id="i-PnA3fWYH5hwihWjA3KLFTy">
              Fortsätta på den inslagna vägen och vidareutveckla ”mervärdesskattedirektivets”
              omfattning i form av nya regleringar av beskattningen för alla
              medlemsländerna. Medlemsländerna får bistå med sina åsikter i
              frågan, men EU-kommissionen fattar besluten.
            </item>
            <item xml:id="i-V8gmy9igud1tYrBqq4MVen">
              I stället gå motsatt riktning och börja erbjuda medlemsländerna
              en något större frihet att själva utforma sin mervärdesskatt,
              vad gäller reducerade momssatser och undantagsregler.
            </item>
          </list>
          <p xml:id="i-FE2bCsSRCtLJV8Teszrr4h">
            Sverigedemokraterna är kritiska till mervärdesskattedirektivets
            regleringar av svensk beskattning, och vill därför stödja det
            andra alternativet för mervärdesskattedirektivet. Detta skulle
            bidra till att ge Sverige en ökad frihet och självbestämmande
            i mervärdesbeskattningen.
          </p>
          <head xml:id="i-Cb7vxGSQYdN3m3ZG7hX2Ad" type="h3">
            Punktskatter
          </head>
          <p xml:id="i-CXWYKSojbzrZLzz7wxKzC6">
            Inom Europeiska unionen har också utarbetats ett förslag om finansiell
            transaktionsskatt. Sverigedemokraterna är kritiska till den föreslagna
            punktbeskattningen av finansiella transaktioner, delvis på grund
            av att inte alla länder kunnat enas om förslaget. Endast en tredjedel
            av de europeiska länderna deltar i förhandlingarna om en sådan
            skatt i dag, och ett land av elva länder som deltar har hoppat
            av förhandlingarna. Stödet för skatten är med andra ord inte brett
            förankrat inom hela Europa. Tidigare har vi också kunnat se hur
            den typen av punktskatter eller förbud flyttat transaktioner till
            andra jurisdiktioner, varför en sådan typ av reglering i princip
            förutsätter en global multilateral lösning om man önskar nå resultat
            i frågan. Sverigedemokraterna motsätter sig därför förslaget om
            skatt på finansiella transaktioner. Om en skatt på finansiella
            transaktioner ska kunna komma på tal, bör den utformas som en
            punktskatt på, för den finansiella stabiliteten, skadliga instrument.
          </p>
          <p xml:id="i-VWV9725yMEii2TSmTuDoqT">
            Även på energiområdet, men också i andra sammanhang, agerar EU
            aktivt för att försöka hitta olika punkskattearrangemang där EU
            står som ansvarig för och mottagare av skatterna. Vi motsätter
            oss också denna utveckling å det bestämdaste.
          </p>
          <head xml:id="i-Cy3wXYsyXL2tXUdrh3n21P" type="h3">
            20. EU:s budget
          </head>
          <p xml:id="i-T6g3HpM6SW7mCpau1Dp3we">
            EU:s budget är ett problem i sig, och hur den sätts och hur skattemedel
            från de olika medlemsstaterna behandlas av kommissionen m.fl.
            visar på vikten av att EU:s ekonomiska medel minskas så länge
            Sverige fortfarande är medlem.
          </p>
          <p xml:id="i-GgBMvCBDvAqfSnj6V9ZGeX">
            Sverigedemokraterna vänder sig synnerligen starkt mot den snedvridning
            som råder inom unionen där vissa länder står för de finansiella
            tillgångarna och andra i stort bara får ta emot pengar nästan
            helt utan motkrav. Sveriges EU-avgift uppgick 2015 till 44,2 miljoner
            kronor, och återflödet från EU:s budget uppgick till endast 9,7
            miljarder kronor för samma år. För 2017 väntas återflödet hamna
            på ett något lägre resultat. Denna mellanskillnad på tiotals miljarder
            kronor kommer aldrig de svenska skattebetalarna till del, och
            det är en mellanskillnad som i takt med maktförflyttningen och
            EU:s utvidgning ständigt ökar i stället för att som många skulle
            önska minskar. Vi vill därför att regeringen inom EU ständigt
            ska verka för att hålla onödiga kostnader nere.
          </p>
          <head xml:id="i-H93axWkgQVYPWVf793QSUK" type="h3">
            21. Skydd av EU:s finansiella intressen
          </head>
          <p xml:id="i-7aeJxymyhN9GGTaFSdpwLw">
            Sverigedemokraterna tycker att det är intressant att EU:s och
            kommissionens direkta oförmåga att hantera budgetmedel aldrig
            lyfts upp i en större uträckning än vad som är fallet. År efter
            år återfinns felmarginaler som aldrig accepterats på svensk nivå.
            Detta tillåts fortsätta och säger mer än något annat hur stort
            misslyckande det europeiska samarbetet egentligen är.
          </p>
          <head xml:id="i-CvtdVpKNtp7gSb6vjjPMMi" type="h1">
            Del 5 Rättsliga och inrikes frågor
          </head>
          <head xml:id="i-TKQtzyjLnuMnXGksNnY6gi" type="h1">
            24.1.7 Schengenfrågor inklusive gränskontroll
          </head>
          <p xml:id="i-LJXf3MMsTxQqbZkqRwtq42">
            Förslag om europeisk gräns- och kustbevakning. Sverigedemokraterna
            förstår de motiv som föranlett den nya förordningen om en europeisk
            gräns- och kustbevakning. Dock anser vi att kontrollen av det
            egna territoriet är och bör förbli en nationell uppgift. Gränskontroller
            är ett viktigt verktyg för att hävda territoriell integritet,
            upprätthålla lag och ordning och skydda den nationella säkerheten.
            Vi anser att förslaget inkräktar på medlemsstaternas rätt att
            kontrollera och upprätthålla sina gränser. Enligt vår mening kan
            målen för de föreslagna åtgärderna bättre nås på nationell nivå,
            och vi anser därför att förslagen i sin helhet strider mot subsidiaritetsprincipen.
          </p>
          <head xml:id="i-2NcviZyWf5K59XwDzqhy1N" type="h3">
            25. Gemensamt europeiskt asylsystem
          </head>
          <p xml:id="i-8dPEA4Nk7FsfY4grF4NU8X">
            Sverigedemokraternas utgångspunkt är att Sverige liksom andra
            EU-länder ska vara självständiga och oberoende i utformningen
            av sin invandringspolitik. Mot bakgrund av att EU-institutioners
            passivitet redan har lett till katastrofala konsekvenser för Sverige
            men även för andra EU-medlemmar ska regeringen verka för att avbryta
            förhandlingarna om det gemensamma europeiska asylsystemet som
            innebär att styrningen på området migration och invandring lämnas
            över till EU-strukturer i en ännu högre utsträckning än i dagsläget.
            Vi anser att svenska folket genom sina representanter ska kunna
            bestämma vilka som kommer till Sverige och på vilka villkor.
          </p>
          <p xml:id="i-EEhCw5P2dTikQT4AfebR9W">
            Omfördelningsmekanismen som är grundbulten i det gemensamma asylsystemet
            har bevisligen inte fungerat. Sveriges önskemål om att använda
            sig av en del av Ungerns kvot och lätta på sin börda har inte
            fått gehör. Med Sverigedemokraternas politik kommer endast de
            som kommer direkt från ett krigsområde att omfattas av asylrätten,
            och därför finns det ingen anledning för Sverige att delta i utbyggnaden
            av det gemensamma systemet i fortsättningen.
          </p>
          <p xml:id="i-PtjhF5CuW27JRoAPwdRCce">
            I stället för att utforma en gemensam asylpolitik som gång på
            gång visat sig ha misslyckats anser vi att varje EU-land ska bidra
            med humanitära medel till krisens närområde. I stället för påtvingade
            kvotsystem på EU-nivå finns redan möjligheten för varje land att
            utforma bilaterala avtal med FN om att ta emot kvotflyktingar
            via UNHCR:s vidarebosättningsprogram. Detta riktar sig till de
            mest utsatta direkt i krisens närområde. Då har varje land möjlighet
            att bidra utifrån sina egna förutsättningar.
          </p>
          <p xml:id="i-GkeSHG8PMUENQ7hwvvrTwS">
            Det är uppenbart att unionens senaste strategi och avtal med
            Turkiet saknar grund i beprövad erfarenhet och bygger på önsketänkande.
            Strategin för att hantera migrationsströmmen bygger på att Turkiet
            är en tillförlitlig avtalspart, något vi ser som ett mycket osäkert
            antagande. Turkiets ingångsvärde i processen ser ut att vara att
            skaffa sig medel för utpressning mot Europa, för att på så sätt
            utverka fördelar och få en s.k. ”gräddfil” in i unionen. Därför
            bör regeringen verka för att avtalet tidigast möjligt sägs upp.
          </p>
          <head xml:id="i-Wjeo4rkG1RQJpPD3HJQSCQ" type="h3">
            25.5 Återvändande och migrationsströmmar
          </head>
          <p xml:id="i-1716GkLRZ4Ai6bstJPTQ9v">
            Sverigedemokraterna anser att EU har en stark förhandlingsposition
            för att förhandla fram återtagandeavtal med tredjeländer. Trots
            detta görs det ytterst lite på det området. Sverige och EU har
            stora problem med att exempelvis återföra marockanska, afghanska
            och algeriska medborgare till deras respektive hemländer. Sverigedemokraternas
            utgångspunkt är att varje land ska ta hand om sina medborgare.
          </p>
          <p xml:id="i-WAxxJZo4bfTGs8UK6pfoXH">
            Därför vill SD att regeringen verkar för att intensifiera förhandlingarna
            och agerar mer offensivt i frågan. EU bör använda sanktioner riktade
            mot handel och bistånd som påtryckningsmedel. Länder som vägrar
            att ta tillbaka sina medborgare kan inte vara bidragsmottagare
            från EU. Ett annat område som SD vill att regeringen tittar på
            är att använda individuella sanktioner mot styrande skikt i de
            aktuella länderna.
          </p>
          <head xml:id="i-5yGCozkQwWYporyFEtf3df" type="h3">
            26.3 Ramprogram för EU:s byrå för grundläggande rättigheter
          </head>
          <p xml:id="i-2tCSXKV5YvYf6S1Qx5VGZT">
            Sverigedemokraterna anser att något av temaområdena borde utvidgas
            till att omfatta uppföljning av och arbete mot religiös extremism.
            Vidare borde framgå uttryckligen att arbete mot hedersrelaterat
            våld ingår i de temaområden som finns i förslaget.
          </p>
          <p xml:id="i-5ctMvAVG7zUjUJW5gWa7HW">
            Härutöver delar vi i allt väsentligt bedömningen från rådets
            rättstjänst och menar, i likhet med flera andra medlemsstater,
            att det föreligger en juridisk problematik som bör utredas ytterligare
            innan frågan om polisiärt samarbete implementeras i FRA:s ramprogram.
          </p>
          <head xml:id="i-3FVsZb5aYM8T5qiq4DTvVr" type="h1">
            Del 6 Sysselsättning och socialpolitik, hälso- och sjukvård
          </head>
          <head xml:id="i-29XehQHsvEn9nXaTjaX5pp" type="h1">
            28.4 Ändringar i carcinogen- och mutagendirektivet
          </head>
          <p xml:id="i-VxoER39mrvuw2xkqjTi6et">
            Då Sverigedemokraterna ser arbetsmiljöfrågor som en nationell
            fråga så anser vi att ett gemensamt EU-direktiv kommer att försämra
            skyddet för svenska arbetare då man måste anpassa sig efter länder
            som har betydligt sämre arbetsmiljölagar än Sverige. Vi anser
            även att införandet av gränsvärden och miniminivåer gällande vissa
            ämnen som i dag är förbjudna i Sverige öppnar upp för att man
            kan använda dem igen.
          </p>
          <p xml:id="i-PpKp36dYdrujskefcr2MnK">
            Sverigedemokraterna vänder sig mot att kommissionen vill påverka
            det nationella självbestämmandet inom området. Vi ser detta som
            ett led i att man från EU vill inkräkta mer på Sveriges nationella
            självbestämmande gällande arbetsmiljöfrågor.
          </p>
          <head xml:id="i-8BQMQTM8TxA6keB9aQDaBF" type="h1">
            29.1.3 Tillgänglighetsdirektivet
          </head>
          <p xml:id="i-6p1GtEeK3yPzcAqAqd55Z2">
            Det är förvisso positivt att andra länder också arbetar med att
            förbättra tillgängligheten. Vi anser dock att det ska vara upp
            till respektive medlemsstat att välja vilka egna regler, lagar
            och förslag på praktiska lösningar som man vill genomföra för
            att kunna uppnå målen om ökad tillgänglighet.
          </p>
          <p xml:id="i-6pdrMvYrTA85eAhecAx9Ki">
            Att EU har mål för tillgänglighet generellt sett är vi inte negativa
            till, men däremot så anser vi att det inte ska vara upp till EU
            att ställa specifika krav på hur man ska uppnå dessa mål i medlemsländerna;
            det ska helt vara upp till respektive medlemsland att själv avgöra.
          </p>
          <head xml:id="i-HnqGMcxNdnzxiUJR1jmWc2" type="h3">
            30. Hälsofrågor
          </head>
          <p xml:id="i-RhS6UK26zK5ETR16VxHXpD">
            Vad gäller hälso- och sjukvårdsfrågor så är det vår mening att
            de helt ska vara nationell kompetens, dvs. det ska vara upp till
            varje medlemsstat att själva besluta om hur de vill organisera
            sin hälso- och sjukvård. Detta är ett område där mer makt inte
            ska flyttas över till EU från medlemsstaterna.
          </p>
          <p xml:id="i-FhceQQTq5raUCS6pUiXiFc">
            Det kan dock förvisso finnas ett fåtal frågor som det kan finnas
            viss nytta med att samarbeta om över gränserna som t.ex. antibiotikafrågor
            och antimikrobiell resistens. Dessa problem begränsar sig dock
            inte bara till EU-länderna, utan lösningar på problemen måste
            sökas inom andra multi- och/eller bilaterala organisationer och
            sammanhang. Även om ändamålet är gott får EU:s förslag på detta
            område inte bli ytterligare ett sätt för EU att tillskansa sig
            ytterligare befogenheter på medlemsstaternas bekostnad.
          </p>
          <head xml:id="i-X8VJepC2EqRsWrr8d1iuvZ" type="h1">
            Del 7 Konkurrenskraftsfrågor
          </head>
          <head xml:id="i-6SYqcUvrCwEPDY3twvKwAh" type="h1">
            31. Den inre marknadens utveckling
          </head>
          <p xml:id="i-UeBh8qAi3Sak3tjVBLNhai">
            Sverigedemokraterna ser positivt på en stark och konkurrenskraftig
            inre marknad genom handel med varor och tjänster. Vi vill dock
            belysa vikten av en generell marknads- och behovsanpassning samt
            likvärdiga arbetsvillkor och kvalitets- och säkerhetsaspekter;
            dessutom bör det finnas vissa generella undantag. Vi vill kraftigt
            poängtera vikten av att åtgärder ska resultera i reell tillväxt
            och konkurrenskraft samt att sysselsättningsåtgärder inte är någon
            form av kostnadsdrivande socioekonomiska projekt.
          </p>
          <p xml:id="i-EuANb4tjXoDYwLaftBh5rn">
            Sverigedemokraterna ser att den inre marknaden spelar en stor
            roll för tillväxt och sysselsättning. Vi anser dock att dess strukturreformer
            och tillväxtfrämjande åtgärder inte får vara kostnadsdrivande
            och därmed få negativa budgetära konsekvenser på EU-nivå eller
            nationell nivå. Vi ser en uppenbar problembild med extremt dyra
            investeringar samt med vilka som ska bekosta utbyggnaden gällande
            en total gränsöverskridande energimarknad. Vidare beskrivs konsumentnyttan
            i alltför generella termer för att kunna vara direkt överförbar
            till alla medlemsstater.
          </p>
          <head xml:id="i-77QtdrZEPsAZNZjC3BLaE4" type="h3">
            34. Näringspolitik
          </head>
          <p xml:id="i-N3wEifzR45rG3xEgkC8s5i">
            Sverigedemokraterna ser likaväl som regeringen vikten av en stark
            europeisk konkurrenskraft men sedan går åsikterna isär. Vi väljer
            att konkretisera de mekanismer, delar, sektorer och områden som
            faktiskt kraftigt berör konkurrenskraften i Europa i stället för
            att som regeringen lyfta upp ord som samordning, arbeta för investeringar,
            hållbar ekonomi, goda ramvillkor, fördjupad inre marknad m.m.
            Vi menar att fokus ska ligga på vilka åtgärder som har eller ska
            tas och vilka positiva eller negativa effekter det innebär för
            den globala konkurrensen. Vi ser att vissa medlemsländer tar ett
            stort ekonomiskt ansvar men till följd av rådande situation i
            Europa gällande bl.a. bil- och stålindustri, energi och flyktingströmmar
            samt ständigt ökande EU-utgifter för vissa länder, så kan situationen
            ändras väldigt snabbt. Sverigedemokraterna menar att alla kostnadsdrivande
            mekanismer måste upphöra och revideras. De olika industrisektorernas
            konkurrenskraft måste utvärderas gällande den europeiska energisituationen.
            Tillgång till arbetskraft genom snedvridande stödsystem behöver
            ses över.
          </p>
          <head xml:id="i-Hp5hWzSjMvScc3FTWpZ3vj" type="h3">
            34.2 Tillståndet för den europeiska stålindustrin
          </head>
          <p xml:id="i-F9224duiMM7JPrHN76PDyF">
            Sverigedemokraterna ser positivt på en handlingsplan för den
            europeiska stålindustrin. Vi ser vikten av att minska koldioxidläckaget,
            öka konkurrenskraften genom konkurrensneutrala handelsavtal och
            mer rättvisa handelsmetoder, minskad regelbörda för industrin
            i sin helhet samt satsningar på innovation och tillväxt. Vi har
            dock vid flera tillfällen utryckt våra kritiska synpunkter gällande
            bl.a. den för industrin så viktiga europeiska energipolitiken.
            Ökade produktionskostnader, kapacitets- och leveransosäkerhet
            samt snedvridande subventioner till förnybar elproduktion kommer
            på sikt och under oöverskådlig framtid att belasta den europeiska
            industrins konkurrenskraft. Dessutom så kommer den förda energipolitiken
            generera ett enormt investeringsbehov gällande förnybar elinfrastruktur.
            Hur stor kostnaden blir och vilka som ska finansiera detta är
            ytterst oklart.
          </p>
          <head xml:id="i-TDoRVBu3XK5wMhjbVQVUrb" type="h3">
            35.1 Konsumentprodukters säkerhet
          </head>
          <p xml:id="i-KewurEYk2nMj7N5QBSw1V5">
            Kommissionen presenterade i maj ett förslag till en ny förordning
            om konsumentskyddssamarbete som ska ersätta den nuvarande förordningen
            (se faktapromemoria 2015/16:FPM100). Förordningen reglerar villkoren
            för när och hur nationella tillsynsmyndigheter ska samarbeta med
            varandra vid gränsöverskridande överträdelser av konsumentskyddslagstiftningen.
            Syftet med förslaget är att åtgärda brister när det gäller effektiviteten
            i samarbetet och att stärka tillsynsmyndigheternas utrednings-
            och tillsynsbefogenheter. Regeringen anser att utvecklingen på
            konsumentmarknaderna, framför allt den ökade digitaliseringen,
            föranleder åtgärder som både effektiviserar och stärker tillsynen
            av konsumentskyddslagstiftningen inom EU. Regeringen anser att
            det behövs skärpta utrednings- och tillsynsbefogenheter för myndigheterna,
            men att vissa av de föreslagna befogenheterna, t.ex. att blockera
            och stänga webbsidor, är för långtgående och inte proportionerliga
            med hänsyn till syftet att säkerställa ett högt konsumentskydd.
            Information lämnades till civilutskottet i juni, överläggning
            ägde rum med civilutskottet och konstitutionsutskottet i oktober
            och samråd hölls med EU-nämnden i november. Sverigedemokraterna
            står bakom utökad ursprungsmärkning och anser att regeringen bör
            verka för det inom EU samt konsumentskydd vid fall då det erbjuder
            högre skyddsgrad än det nationella.
          </p>
          <head xml:id="i-JP9NoQqFzAkz5TBFh9nSQu" type="h3">
            37.1 En europeisk rymdstrategi
          </head>
          <p xml:id="i-9f1bCxmEb3YadKr4hTEPYJ">
            Sverigedemokraterna ser värdet i en utvecklad rymdverksamhet:
            i dagsläget är samhället beroende av satelliter för stora delar
            av informationsspridningen i världen, för forskningen om såväl
            rymden som jorden och för övervakning av både klimat, natur och
            gränser. Vi anser dock att den europeiska rymdsatsningen fortsatt
            bör drivas som ett mellanstatligt samarbete och vänder oss mot
            ett införlivande av ESA i EU.
          </p>
          <head xml:id="i-3ybqa1EFd8yWwz1oY4GBZM" type="h3">
            38. Sammanhållningspolitiken
          </head>
          <p xml:id="i-V2v5tVHgivmXHVJXst9SjP">
            Den s.k. sammanhållningspolitiken är något Sverigedemokraterna
            kritiserat hårt och är något som Sverige ej bör delta i. Vidare
            är de fonder som finansierar området något som Sverigedemokraterna
            anser omedelbart borde avskaffas.
          </p>
          <head xml:id="i-BhMtUg7GkEamATMiVUUgsW" type="h1">
            Del 8 Transport, telekom och energi
          </head>
          <head xml:id="i-911DZUAYhugVY4uqoPzkbA" type="h3">
            39.1.1. Transeuropeiska transportnät
          </head>
          <p xml:id="i-VBQGCyAycypQ8wf92sevrP">
            Sverigedemokraterna inser vikten av ett välfungerande transportnät
            såväl inom landet som utomlands. Däremot ställer vi oss skeptiska
            till införandet av ERTMS. Vi anser inte att Sverige ska gå i bräschen
            när det gäller implementerandet av signalsystemet, och i de fall
            vi inför det ska det vara motiverat av att berörda linjer behöver
            det, såsom Öresundsförbindelsen. Att som i dag verka för ett rikstäckande
            införande anser vi inte vara ekonomiskt försvarbart, då det tar
            enorma resurser i anspråk samtidigt som det försämrar kapaciteten
            på befintligt nät.
          </p>
          <head xml:id="i-571Y3KHNCnFiov18nnyxs6" type="h3">
            39.2.1. Fjärde järnvägspaketet
          </head>
          <p xml:id="i-Vv8yRJ2Nh9xoiGB3NnN6Y2">
            Sverigedemokraterna vänder sig i sin helhet mot att EU på något
            sätt ska lägga sig i hur respektive medlemsland väljer att styra
            sin järnvägspolitik. Hur en stat vill dela upp ansvaret mellan
            infrastrukturförvaltare och operatör – eller helt avstå från detta
            – ska vara upp till respektive medlemsstat. Vi anser inte heller
            att persontrafiken med nödvändighet måste konkurrensutsättas.
          </p>
          <head xml:id="i-CnqC4WWgq8m6r4Jz58YUre" type="h3">
            39.2.3. Yrkeskvalifikationer inom inlandssjöfarten
          </head>
          <p xml:id="i-5v3C1T5bnQsqMCNF1iXUQz">
            Inlandssjöfarten skiljer sig vida mellan EU:s medlemsländer.
            För Sveriges del är det ett begränsat antal leder som är aktuella
            för inlandssjöfart, främst Vänern och Mälaren, medan det i många
            europeiska länder handlar om en större användning av vattendrag.
            Detta, tillsammans med de skiftande geologiska förutsättningarna
            länderna emellan, gör att Sverigedemokraterna anser det vara olämpligt
            med samma yrkeskvalifikationer över ett så pass heterogent område
            som EU.
          </p>
          <head xml:id="i-W2omyy21oToiCkSYJx8HKC" type="h3">
            40.2 Beslut om användning av frekvensbandet 470–790 MHz
          </head>
          <p xml:id="i-3zPhGaLep4noMRBwnhwjz3">
            Frekvensbanden som lämpar sig för trådlös kommunikation är en
            begränsad resurs och i många fall av yttersta vikt för länders
            säkerhet och infrastruktur. I Sveriges fall har den senaste debatten
            kring användandet av 700-megahertzbandet påvisat behovet av självstyre
            gällande frekvenstilldelningen. Sverigedemokraterna anser att
            så pass viktiga frågor som frekvenstilldelning mycket väl kan
            samordnas med andra länder, men att länder i slutändan måste vara
            suveräna i frågan om vilka frekvensspann man vill upplåta till
            frågor rörande säkerhet. Därför motsäger sig Sverigedemokraterna
            förslag som flyttar makten om frekvenstilldelning till EU.
          </p>
          <head xml:id="i-AMv9zJFnEGnKKLVY2QumTv" type="h3">
            40.7 Organet för regleringsmyndigheter – Berec
          </head>
          <p xml:id="i-A7QGWurG9vWfwXR1MGxPDy">
            Sverigedemokraterna motsäger sig generellt skapandet av nya myndigheter
            och utökande av EU:s makt. I fallet med Berec anser vi dessutom
            att myndigheten är onödig och delar regeringens ståndpunkt att
            förslaget strider mot proportionalitetsprincipen.
          </p>
          <head xml:id="i-GQ5erbLkcgxJM5AE5DDxr8" type="h3">
            40.8 Förordning om finansiering av offentlig wifi
          </head>
          <p xml:id="i-VnPRJJgJRZxeVeD5KXBWi8">
            Wifi på allmäna platser är generellt sett bra. Däremot ser Sverigedemokraterna
            ingen anledning till att EU ska bestämma om det, eller att detta
            måste skötas på ett sätt beslutat i Bryssel. Vi anser att det
            bör vara upp till enskilda stater och helst enskilda kommuner
            om man väljer att lägga skattepengar på likartade projekt.
          </p>
          <head xml:id="i-2x9EeeNq549AKeVmfmu3Vf" type="h3">
            41. Energi
          </head>
          <p xml:id="i-PZkzsiTKsjrttWWZ9PVjht">
            Vi sverigedemokrater ser positivt på samarbete länder emellan
            gällande energi och klimatfrågor. Vi ser dock ett antal otydligheter
            och brister på realistiska åtaganden gällande en gemensam europeisk
            energiunion och flera av de förslag som kommissionen presenterat
            i det s.k. vinterpaketet. Genom vinterpaketet vill kommissionen
            införa ytterligare lagstiftning för att stärka energiunionen.
            Kommissionen hävdar att detta ska minska den administrativa bördan,
            men vi vill hävda motsatsen med hänvisning till EU:s ständigt
            generella kostnadsdrivande projekt. Förslaget till förordning
            om styrningen av energiunionen berör över 50 insatser på energiområdet
            genom lagstiftande åtgärder för att alla medlemsstater ska bidra.
            Vi menar att Sverige inte behöver mer tvingande lagstiftningsåtgärder
            då svensk elproduktion i stort sett är fri ifrån utsläpp av koldioxid.
            Vi vill i stället särskilt lyfta fram betydelsen och vikten av
            globalt minskat koldioxidläckage och europeisk konkurrenskraft
            i framtida förhandlingar. Dessutom efterlyser vi en kostnadsanalys
            gällande investeringar i infrastruktur, förnybar energi och subventioner
            samt fördelning av europeiska fondmedel.
          </p>
          <p xml:id="i-TYr74uh1bpA74r4AEyzi39">
            Vi anser att försörjningstryggheten är av största vikt och att
            det i första hand ligger i nationernas intresse att säkra sin
            egen elproduktion och diversifiering. Vi inser även betydelsen
            av att minska importen av energi ifrån politiskt instabila stater.
            Försörjningstrygghet handlar också om att göra realistiska prioriteringar
            gällande de olika energislagen. Vi ser det som orealistiskt att
            avveckla kärnkraften och samtidigt vilja avstå ifrån fossila energislag
            och ersätta detta med förnybara, intermittenta energislag. När
            det gäller förslagen om energieffektivisering vill vi anföra följande.
            Vi ställer oss frågande till kostnadsdrivande lösningar till liten
            eller ingen miljönytta alls och är övergripande kritiska till
            EU:s negativa inflytande på svensk energi- och miljöpolitik. Medlemsländernas
            olikheter bör återspeglas på ett bättre och mer realistiskt sätt,
            och målen bör sättas därefter.
          </p>
          <p xml:id="i-DHmGb5q7meShey3Uch2Nnf">
            Vi har tidigare belyst problematiken för svensk räkning med att
            sätta konkreta energieffektiviseringsmål i procent, då bl.a. svensk
            byggstandard är av hög kvalitet och vårt klimat skiljer sig ifrån
            övriga Europa. Sammantaget resulterar detta i att energieffektiviseringskostnaderna
            ökar oproportionerligt. Vi anser att det är angeläget att EU:s
            mål för energieffektivisering kan nås på ett så kostnadseffektivt
            sätt som möjligt. För att detta ska kunna ske behöver det möjliggöras
            för medlemsstaterna att själva utforma styrmedel, detaljregler
            och konkreta åtgärder för att bidra till EU:s måluppfyllelse.
            En detaljstyrning från EU-nivå som inte tillåter lösningar som
            är anpassade till nationella, regionala och lokala förhållanden
            till gagn för en kostnadseffektiv måluppfyllelse bör därför inte
            accepteras.
          </p>
          <p xml:id="i-CuuV7bukqfx2vtEcD2Xymm">
            Vi är även starkt kritiska till kommissionens förslag till krav
            på att medlemsstaterna ska öppna sina stödsystem för förnybar
            elproduktion i andra medlemsstater med minst en viss angiven andel
            av den kapacitet för förnybar elproduktion som nyligen mottagit
            stöd.
          </p>
          <head xml:id="i-DPo2SDeh4arfnuZkoZ62Uw" type="h1">
            Del 9 Jordbruk, fiske och livsmedel
          </head>
          <head xml:id="i-DKSRYtxPU9kPGS7y65S195" type="h3">
            42. EU:s GEMENSAMMA JORDBRUKSPOLITIK
          </head>
          <p xml:id="i-2G9JdFzobfhDx9n59n25Fy">
            Sveriges jordbruk är världsunikt med hög djurvälfärd, låg antibiotikaanvändning
            och en miljövänlig livsmedelsproduktion. Vi i Sverigedemokraterna
            motsätter oss inte frihandel, men anser att det är en viktig princip
            att vi i så hög grad som möjligt behåller kontrollen över vår
            egen livsmedelsproduktion. Det är när maten produceras i Sverige
            som vi har som allra bäst insyn i produktionsförhållandena. Man
            bör också ifrågasätta orimligt långa transporter som kan bli resultatet
            av import.
          </p>
          <p xml:id="i-VwJnWypviqFpgJ19MjFPrP">
            Sverige har av tradition höga ambitioner vad gäller miljövänlig
            produktion och djurskydd, vilket vi ställer oss bakom. Men om
            inte svenska lantbrukare har rimliga villkor för att bedriva sin
            verksamhet kommer produktionen att flytta till länder med lägre
            ambitioner, vilket innebär högre miljöbelastning och sämre djurskydd.
            All myndighetsutövning och politik ska utgå från att vi ska gynna
            konkurrenskraft, tillväxt och aktivt brukande av mark i Sverige.
          </p>
          <p xml:id="i-Cye5x1NjVZZv1oYV6JBeEm">
            Sverige har, åtminstone regionalt, utmärkta geografiska förutsättningar
            för jordbruk med bördiga jordar, mycket ljus under odlingssäsongen
            och god vattentillgång. Vi har också mycket kompetenta och hårt
            arbetande lantbrukare. Därför är det oacceptabelt att den s.k.
            självförsörjningsgraden, alltså värdet av våra producerade livsmedel
            som andel av vad vi konsumerar, nu har sjunkit under 50 procent.
          </p>
          <p xml:id="i-3qJ45i9ZseZqJ4YHaHSZnd">
            Dagens jordbrukspolitik i Sverige är ett av de viktiga beslutsområden
            som är överfört till EU. Vi anser att den gemensamma jordbrukspolitiken
            har karaktären av en federalistisk icke ändamålsenlig övergripande
            lösning som inte är anpassad till svenska förhållanden. Ett avskaffande
            av den gemensamma jordbrukspolitiken skulle föranleda en radikal
            sänkning av medlemsavgifterna till EU. För svenskt vidkommande
            skulle i stället jordbruksstöden betalas ut direkt från den svenska
            staten. Det är därför Sverigedemokraternas mening att regeringen
            ska verka för att åternationalisera jordbrukspolitiken.
          </p>
          <p xml:id="i-V8cj8RU7Q3CmNQbRbjujPT">
            Vi eftersträvar att Sverige ska omförhandla villkoren för medlemskapet
            i Europeiska unionen med det långsiktiga målet att återföra beslutsmakten
            till Sverige. Tills vidare är det dock viktigt att vi på bästa
            sätt tar vara på de jordbruksstöd som lantbruket kan få del av
            genom EU för att stärka det svenska jordbruket. Vi motsätter oss
            ytterligare maktöverföring till EU men likväl är det viktigt att
            försöka påverka EU:s gemensamma jordbrukspolitik i en för Sverige
            positiv riktning.
          </p>
          <p xml:id="i-7BvfB2GehD8jCcAZeyFtBs">
            Frikopplingen 2005, då gårdsstödet infördes, innebar att lantbrukare
            inte längre behövde producera jordbruksprodukter för att få stöd.
            I de mindre produktiva bygderna gör jordbruksstöden i många fall
            att markerna endast bara hävdas och landskapet med nöd och näppe
            hålls öppet. När aktiva lantbrukare behöver mer mark och den inte
            säljs eller arrenderas ut av passiva markägare uppstår en s.k.
            inlåsningseffekt. Nuvarande effekt är att många stöd bidrar till
            högre arrende- och markpriser som påverkar lönsamheten negativt
            för aktiva bönder som vill utveckla sin verksamhet och behöver
            mer mark. Sverigedemokraterna anser därför att jordbruksstöden
            i högre grad bör gå till aktiva lantbrukare.
          </p>
          <p xml:id="i-EUxntgWEG4xmU2Ci8xMpjr">
            Dessutom måste den byråkrati som i dag omger EU:s regler förenklas,
            och den tillsyn som utförs av svenska myndigheter ska vara rättssäker,
            transparent och fri från onödigt betungade byråkrati. Vi vill
            också förbättra konkurrenskraften genom att sänka skatten på diesel
            för jord- och skogsbruk till dansk nivå och införa en betesersättning
            för mjölkkor på bete.
          </p>
          <p xml:id="i-RX2jwjQosSYjyHhg9yPH4s">
            Sverigedemokraterna står i princip bakom höga miljöambitioner
            för jordbruket och minskningen av övergödningen. Men vi måste
            skapa oss en realistisk bild av situationen. Enligt Havs- och
            vattenmyndigheten (HaV) står aktivt jordbruk för endast en femtedel
            av de svenska kväveutsläpp som når kusterna. Sverige står sedan
            för en bråkdel av utsläppen till Östersjön, vilket resulterar
            i att det svenska lantbrukets andel av kvävetillförseln stannar
            vid endast några procent.
          </p>
          <p xml:id="i-4miCYPgW1pGGBzLa49PS7y">
            Detta bör få konsekvenser exempelvis för implementerandet av
            det s.k. vattendirektivet. Rådgivning till lantbruket bör vara
            det huvudsakliga arbetssättet för att nå målen inom vattenförvaltingen;
            ett arbetssätt som överensstämmer med hur man jobbar i de flesta
            andra länder inom EU. Det måste också ske bättre konsekvensanalyser
            av de åtgärdsförslag som läggs fram av vattenmyndigheterna.
          </p>
          <p xml:id="i-6sGvteUVUqaD29Szn9HncB">
            Se vidare motion till riksdagen 2016/17:2446.
          </p>
          <head xml:id="i-BeNro3BkGGLCd7dnL2qtjx" type="h3">
            43. FISKE
          </head>
          <p xml:id="i-JjkPQhjmdBAyACshY5QUTo">
            För Sverige är fisket en viktig näring. Vi har långa fiskrika
            kuststräckor som Skagerrak, Kattegatt och Östersjön. Varje år
            fångas fisk och skaldjur, som t.ex. skarpsill, sill, torsk, makrill
            och räkor, för i storleksordningen 1 miljard kronor.
          </p>
          <p xml:id="i-QY2Mthd5rR6B1XUuRrcmLo">
            Sverige har sedan urminnes tider varit en nation med traditioner
            inom såväl jordbruk som fiske. Vi bör sträva efter maximal långsiktig
            avkastning från havet genom att upprätthålla hållbara fiskepopulationer.
            Fisken är ju en gemensam resurs som vandrar mellan hav och som
            drabbas av utfiskning om man inte har nödvändiga begränsningar
            och regleringar. Fiske är därför en fråga som bör regleras genom
            mellanstatligt och globalt samarbete, vilket i Sveriges fall innebär
            samarbete inom och genom EU.
          </p>
          <p xml:id="i-6Ka6FXru3Du7UyxF2R6xTz">
            Fiskerikontrollen måste dock vara lika effektiv i alla EU-länder.
            Det är inte okänt att regelverket i de olika Östersjöländerna
            slår olika hårt mot olika länders fiskare. Dagens fiskeripolitik
            inom EU gör att svenska fiskare blir särbehandlade och att fisket
            inte bedrivs på lika villkor inom de olika länderna.
          </p>
          <p xml:id="i-REnB4RehsaxRGTLutskHF">
            Se vidare motion till riksdagen 2016/17:2448.
          </p>
          <head xml:id="i-G6T2xiar1PENxt7NatXfBq" type="h3">
            44. DJURSKYDD OCH LIVSMEDEL
          </head>
          <p xml:id="i-LSdPMJzQSggFde1d3y3uVe">
            Sverigedemokraterna anser att konsumenternas förtroende för kvaliteten
            på livsmedlen förutsätter ett starkt djurskydd i Sverige och flexibla
            kontroller utifrån varje EU-medlemsstats specifika behov. Det
            bästa sättet att uppnå ett starkt djurskydd inom EU är att verka
            för ett högre djurskydd genom striktare gemensamma regler vid
            transporter samt att gemensamt motverka undantag för plågsamma
            slaktmetoder.
          </p>
          <p xml:id="i-U49Z7Et9a91pBH5YPBT36e">
            Krav på ett starkt djurskydd i Sverige får heller inte leda till
            att svenskt jordbruk konkurreras ut av jordbruk i andra EU-länder.
            Vi ställer höga krav på våra lantbrukare, vilket också ger resultat
            genom att vi har Europas kanske friskaste djur och använder i
            särklass minst antibiotika till djur. Sverigedemokraterna anser
            att de svenska böndernas konkurrenskraft ska stärkas, samtidigt
            som ett starkt djurskydd bibehålls.
          </p>
          <p xml:id="i-QbppiCinzW2PjbXHoWLYMN">
            Inom ramen för EU vill Sverigedemokraterna verka för att varje
            medlemsstat i högre grad får införa de sjukdoms- och smittkontroller
            som anses nödvändiga för att förhindra införsel av smittsamma
            djursjukdomar som kan utgöra ett hot mot djurs eller människors
            hälsa eller orsaka produktionsförluster.
          </p>
          <p xml:id="i-G21BrYSYLWyjWHHCq7ng9H">
            I Sveriges riksdag har Sverigedemokraterna lämnat in två motioner
            (2016/17:2447 och 2016/17:3300) där betydelsen av intensifierad
            livsmedelskontroll, ursprungsmärkning av animaliska produkter
            och djurskydd särskilt framhålls och att importen av kött som
            kraftigt avviker från intentionerna i svensk djurskyddslagstiftning
            ska stoppas. Vi har även budgeterat för stärkt livsmedelskontroll
            (2016/17:2912).
          </p>
          <head xml:id="i-Ji3MWxGEEP67AeJSSaVQJx" type="h3">
            45. SKOGSBRUK OCH VILTVÅRD
          </head>
          <p xml:id="i-tvx8CTvKjPzmuJ7Zy7dbj">
            Vi i Sverigedemokraterna anser att en gemensam skogspolitisk
            strategi kan bli det första steget mot en framtida gemensam skogspolitik
            inom EU, vilket skulle få betydande negativa konsekvenser för
            Sverige och för den svenska skogsbruksmodellen. Redan i dag påverkas
            förutsättningarna för att bedriva skogsbruk av flera EU-direktiv
            och förordningar. Ett EU med allt större inflytande i dessa frågor
            riskerar att leda det till ett större fokus på detaljstyrning
            och till att ytterligare administrativa och byråkratiska hinder
            tillkommer.
          </p>
          <p xml:id="i-XupQ9ydBjH28YgC1R8iknj">
            Det föreligger för närvarande ett förslag om markanvändning,
            s.k. LULUCF, där hur mycket skog som får avverkas i ett land ska
            kunna bestämmas av EU-kommissionen. Kommissionens förslag har
            sitt ursprung i klimatkonventionens Kyotoprotokoll om utsläppsminskningar
            som inte blev förlängt i Paris 2015. Kommissionen föreslår att
            skogsbrukets utsläpp eller upptag ska jämföras med ett framåtriktat
            riktmärke, kallat skogliga referensnivåer. De skogliga referensnivåerna
            anger hur mycket som kan avverkas i framtiden utan att det rapporteras
            som utsläpp. Referensnivån är i princip ett avverkningstak. Varje
            land ska ha sin referensnivå som anger hur många kubikmeter skog
            per år som får avverkas. Finland och Sverige som inte avverkar
            den årliga tillväxten borde snarare kunna öka avverkningen i stället.
            Nuvarande förslag fokuserar i stället på att minska avverkningarna.
          </p>
          <p xml:id="i-3GC7PqoLCQ1sGDG6SGYafo">
            Förslaget kan ses som en del av en större process som ytterst
            syftar till att införa överstatliga inslag i medlemsländernas
            skogs- och energipolitik och en överföring av makt från medlemsländerna
            till EU:s institutioner. Sverigedemokraterna motsätter sig denna
            process och anser att vi i Sverige fortsatt måste värna den nationella
            beslutanderätten.
          </p>
          <p xml:id="i-D8uvB8RfzgaB6pqgopMrnd">
            Artskyddsdirektivet innebär att skogsbruk i praktiken skulle
            vara förbjudet om direktivet strikt följdes. Det innehåller nämligen
            ett förbud mot att störa fåglar eller skada deras häckningsplatser,
            oavsett var de befinner sig. Implementeringen av direktivet i
            svensk lagstiftning går, främst genom artskyddsförordningen, betydligt
            längre än vad direktivet säger.
          </p>
          <p xml:id="i-2Tnz4mxqAKKqjpA81chtDo">
            Sverigedemokraterna är positivt inställda till den jakt och viltvård
            som bedrivs i Sverige. I frågor som berör viltförvaltning anser
            vi att det nationella parlamentet alltid ska ha sista ordet och
            att regeringen därmed tydligt ska verka för att Sverige återtar
            beslutsmakten över dessa frågor.
          </p>
          <p xml:id="i-TLTxGTDMknCsb2D66Jp6dQ">
            Se vidare motionerna 2016/17:2445 och 2016/17:2450.
          </p>
          <head xml:id="i-2Ro7fVQRXVC7jLGjad5cns" type="h1">
            Del 10 Miljö
          </head>
          <head xml:id="i-FZBAhDNXVDNozKZ2Xy1atU" type="h3">
            47. KLIMATPOLITIK MED GLOBALT PERSPEKTIV
          </head>
          <p xml:id="i-PE4tdXmhtPXaSfj63MpcWb">
            Sverigedemokraterna vill se klimatpolitiken i ett globalt perspektiv.
            Det krävs en insikt om att varken Sverige eller EU kan påverka
            koldioxidutsläppen i någon betydande utsträckning utan globala
            avtal. Sverigedemokraterna eftersträvar en miljö- och klimatpolitik
            baserad på humanism där alla världens människor har en okränkbar
            rätt att eftersträva en mer hälsosam morgondag. Vi avhåller oss
            emellertid från domedagsprofetior och lägger fokus på realistiska
            lösningar på verkliga problem.
          </p>
          <p xml:id="i-KiQM3U5eySx6EzeehQB2wg">
            Sverigedemokraterna motsätter sig inte Parisavtalet, men vi är
            vaksamma när EU och regeringen använder avtalet till att implementera
            saker som inte står där. Enligt Europeiska rådet ska EU minska
            sina utsläpp av växthusgaser mellan 1990 och 2030 med 40 procent,
            och Sveriges utsläpp utvecklas i denna riktning. Sverige bör avvakta
            med att åta sig fler utsläppsminskningar innan detta har utvärderats.
          </p>
          <p xml:id="i-7ckcGt8BXLsjKoBYt9oauF">
            Sverigedemokraterna anser inte att avtalet som förhandlades fram
            på COP 21 är att beteckna som rättsligt bindande. Det saknas krav
            för utsläppsminskningar samt sanktionsmöjligheter mot länder som
            inte uppfyller de redan lågt ställda kraven. Samtidigt har flera
            andra stora utsläppsländer klargjort att avtalet inte är bindande
            och att någon ratificering i parlamenten över huvud taget inte
            är nödvändig. I detta läge bör man inte gentemot medborgarna försöka
            påskina att vi har ett robust lagligt bindande klimatavtal. Vi
            anser även att Sverige i detta osäkra läge bör vara tydliga med
            att man inte är beredd att öppna upp för diskussioner om att gå
            längre än redan beslutade utsläppsminskningar på EU-nivå.
          </p>
          <p xml:id="i-HGdGiQTxSTYyefZipQwgaW">
            Förslaget är av långtgående, överstatlig karaktär. Ett kritiskt
            resonemang kan föras kring uttrycket ’bindande årliga minskningar’.
            Inga sanktioner har överenskommits kring dessa s.k. bindande minskningar,
            varför överenskommelsen i Paris snarare är att betrakta som en
            rekommendation. Vi anser att man bör vara vaksam så att detta
            dokument inte bakvägen utvecklas till överstatlighet på energipolitikens
            område, en i allra högsta grad nationell angelägenhet.
          </p>
          <head xml:id="i-3sd1AXg4sCvfRzpx1X4ZtB" type="h3">
            BIODRIVMEDEL
          </head>
          <p xml:id="i-HzkrzsCfnuzHcDNAQxVAS2">
            Svenska politiker tenderar att gynna konsumtionen av biodrivmedel
            genom för biodrivmedlen gynnsam skattelagstiftning. Ett av argumenten
            är att drivmedel ska produceras inom landet, men man bortser då
            från att biodrivmedlen i hög grad (för bioetanol och biodiesel
            över 75 procent) antingen är importerade eller tillverkade med
            importerade råvaror. Man kan tillägga att åtminstone vissa biodrivmedel
            varken har särskilt god koldioxidbalans eller energibalans, varför
            de kraftiga skattelättnaderna bör ifrågasättas. Kommissionen stöder
            delvis detta synsätt och vill begränsa andelen biodrivmedel från
            jordbruksråvaror till 7 procent.
          </p>
          <p xml:id="i-8gPqss8p8N6YFfR86wxJsy">
            Sverigedemokraterna vill att alla skattelättnader för jordbruksbaserade
            biodrivmedel ska upphöra, i enlighet med budgetmotion 2016/17:2102.
          </p>
          <head xml:id="i-2g5bSPWMQ9nG3pAveN9qwY" type="h3">
            48. Kemikalier och avfall
          </head>
          <p xml:id="i-UYF8eSo7ybETME8nBhosXJ">
            Sverigedemokraternas uppfattning att frågor som inte måste hanteras
            på EU-nivå för att den inre marknaden ska fungera i stället ska
            avgöras på nationell nivå. Avfallshantering utgör närmast ett
            typexempel på frågor som inte lämpar sig för överstatliga lösningar.
            Det är naturligt att 28 olika länder prioriterar arbetet med ’cirkulär
            ekonomi’ olika, och det finns ingen anledning att genom överstatlighet
            tvinga fattigare europeiska länder att prioritera avfallsfrågor
            högre än t.ex. utveckling av infrastruktur och sociala frågor.
            Sådana prioriteringar görs bäst på nationell nivå.
          </p>
          <head xml:id="i-KUreNhZHZTLGUDS6KaN7M6" type="h1">
            Del 11 Utbildning, ungdom, kultur och idrott
          </head>
          <head xml:id="i-KeqXu3U8NSpQ4J53rh5G4g" type="h3">
            49.1 Utbildningens bidrag till den europeiska terminen
          </head>
          <p xml:id="i-MgaHpjPyp6KSENj5F6vWBo">
            Utbildning och forskning är en del av uppföljningen av Europa
            2020-strategin. Utbildning 2020-strategin innehåller en del bra
            förslag, men Sverigedemokraterna anser att vilka åtgärder och
            vilka prioriteringar som ett enskilt land bäst behöver för att
            ha en framgångsrik utbildningspolitik, är något som det enskilda
            landet bäst avgör själv. Sverigedemokraterna är inte mot samarbeten
            mellan länder – tvärtom – men anser att det inte ska ske på överstatligt
            plan utan genom bilaterala avtal.
          </p>
          <head xml:id="i-LwLXuXqDF9WXbWxa7nYcAU" type="h3">
            Erasmus plus
          </head>
          <p xml:id="i-4fGRqUrLFJv76zSwb7sX4S">
            Erasmus plus omfattar de aktiviteter som tidigare täcktes av
            Programmet för livslångt lärande och Ung och aktiv i Europa. Erasmus
            plus används som finansieringsverktyg för bl.a. en ny kompetensagenda
            för Europa. Den totala budgeten för Erasmus plus programperiod
            (2014–2020) är hela 14,7 miljarder euro – vilket Sverigedemokraterna
            anser vara en väldigt stor kostnad. Erasmus plus innehåller ett
            antal förslag som bäst löses på nationell nivå – exempelvis anser
            Sverigedemokraterna att samverkan mellan olika lärosäten bäst
            sker direkt mellan lärosätena. Sverigedemokraterna anser därför
            att Erasmus-plus-samarbetet bör läggas ned.
          </p>
          <head xml:id="i-3xinE9XUnbcRfLEKmrFbws" type="h3">
            49.3 En ny kompetensagenda för Europa
          </head>
          <p xml:id="i-5UoqojABLLG7KV5JXGL1Um">
            Kompetensagenda för Europa är ett omfattande dokument och innehåller
            såväl bra som mindre bra förslag. Sverigedemokraterna ställer
            sig skeptiska till förslagen om flexibla läroplaner. Vi ställer
            oss också frågande till delen som handlar om evidensbaserade politiska
            beslut – en del där detaljstyrningen gått för långt anser vi.
            Sverigedemokraterna anser också att många skolpolitiska delar
            utgår från en europeisk lägstanivå, vilket gör att Sverige inte
            har så mycket att hämta där.
          </p>
          <head xml:id="i-9BxTm1Fhyw3wwz5LTA8qsQ" type="h3">
            50. Ungdomsfrågor
          </head>
          <p xml:id="i-Xxx5YfDAtyGSFDKm2Qjxs1">
            Det är viktigt att mellanstatligt kunna utbyta erfarenheter på
            det ungdomspolitiska området, och det kan leda till att goda lösningar
            sprids mellan länderna. Detta får dock inte innebära att överstatliga
            lösningar iscensätts, och vi är positiva till att det i första
            hand är den öppna samordningsmetoden som avses användas för arbetet
            med ungdomsfrågor, och vi vill betona att det är viktigt att avsikten
            med att använda denna arbetsmetod efterföljs. Det är Sverigedemokraternas
            hållning att ungdomsarbete främst bör ske på lokal nivå och att
            EU-samarbete kring ungdomsfrågor inte ska innebära någon harmonisering
            på området.
          </p>
          <p xml:id="i-9oivDEcdUqEXngxHFpaL97">
            Under året så avstyrkte Sverigedemokraterna förslagen rörande
            rådsslutsatser om främjande av en ny strategi för ungdomsarbetet
            för att upptäcka och utveckla ungas potential. Vi gjorde detta
            eftersom förslaget baseras på ett otydligt underlag och föreslår
            tveksamma insatser där det är mycket svårt att bedöma de faktiska
            och positiva effekterna för Sveriges eller andra medlemsstaters
            del, utöver vad som redan görs på nationell nivå.
          </p>
          <p xml:id="i-4bNAuwr7Pg9zaztj5tTTj8">
            Det har under året förts en diskussion med temat ”Europeiska
            ungdomar i centrum av en modern union”, där Sverigedemokraterna
            framförde att ministern under riktlinjedebatten bör framföra att
            det inte bör vara ett mål att försöka få ungdomar att knyta bättre
            an till det europeiska projektet, utan att det är fullt tillräckligt
            att debatten fokuserar på sitt ämne som handlade om hur unga bättre
            kan inkluderas i det demokratiska arbetet.
          </p>
          <head xml:id="i-3Jv2HdpL7gw2PSq86rNFqh" type="h3">
            51. Kultur, medier och idrott
          </head>
          <p xml:id="i-AKMdZTKVbZXykeES9fBCEx">
            Sverigedemokraterna anser att kulturpolitik bör vara en nationell
            angelägenhet, och ser därför positivt på att man inom kulturområdet
            tillämpar den öppna samordningsmetoden i stället för överstatlig
            lagstiftning. Med det sagt så vill vi förtydliga att vi inte är
            främmande för frivilligt mellanstatligt samarbete och erfarenhetsutbyte.
            Det är dock viktigt att man från Europeiska unionens sida inte
            försöker påtvinga harmonisering på området, utan att de egna nationernas
            kulturella särarter respekteras.
          </p>
          <p xml:id="i-EX9qF12jEGozhAxXePEPvM">
            Vi är exempelvis positiva till förslaget om ett europeiskt kulturarvsår.
            Däremot endast så länge deltagandet är frivilligt och syftet är
            att framhäva de olika nationernas unika kulturarv samt öka förståelsen
            för särarten i de europeiska nationernas arv som en del av vår
            gemensamma historia, men även för att skapa kännedom om den egna
            nationella identiteten.
          </p>
          <p xml:id="i-SdASmp3chKvhUuEwVdYRn4">
            En målsättning som även bör gälla evenemanget Europeisk kulturhuvudstad,
            där målet bör vara att framhäva städernas och nationernas kulturella
            särdrag och identiteter.
          </p>
          <p xml:id="i-66w8qRaaHEefRrYnu3YneH">
            Sverigedemokraterna är positiva till projekt som rör erfarenhetsutbyten
            på kultur- och idrottsområdet. Vi delar gärna med oss av våra
            framgångar och misslyckanden; så länge dessa samtal inte har som
            målsättning att skapa en artificiell europeisk identitet eller
            strävar efter harmonisering på kulturområdet är samtal och erfarenhetsutbyten
            inom Europa av godo. Med det sagt vill vi framhäva att vi inte
            ser några hinder för att denna form av erfarenhetsutbyten även
            skulle kunna ske mellanstatligt, utan samordning av den europeiska
            unionen.
          </p>
          <head xml:id="i-VC2hqRMwtovCP65CE1xQhV" type="h1">
            Del 12 EU:s institutioner
          </head>
          <head xml:id="i-i2wtKJC9BBWc63Rzyii6q" type="h3">
            52 Institutionernas verksamhet
          </head>
          <p xml:id="i-Fu7UTk8iQ49fX2jXyAo5LS">
            Som regeringen anför i skrivelsen finns det oroväckande tendenser
            inom EU att sekretess ska vara norm. Vad regeringen inte tar upp
            dock är sin egen, fortfarande ibland slentrianmässiga, användning
            av hemligstämpeln. Mycket av det material som kommer t.ex. EU-nämnden
            till del är hemligstämplat av regeringen men kan samtidigt vara
            tillgängligt genom medierna eller andra medlemsstaters parlament
            på deras webbplatser. Det finns oftast ingen rimlig anledning
            till att t.ex. återrapporteringar med angivande av olika medlemsstaters
            ståndpunkter eller olika versioner av rådslutsatser ska lyda under
            utrikessekretess. Sverigedemokraterna tror inte att ökad öppenhet
            kring de politiska turerna i rådet skulle leda till irreparabel
            skada för Sveriges anseende. I vart fall skulle det troligen i
            så fall uppvägas av ett ökat anseende inom riket, då Sverige vågar
            stå upp för sina principer kring öppenhet och offentlighet. Dock
            delar vi regeringens synpunkt på att det går i rätt riktning.
          </p>
        </div>
        <div type="motSignatures">
          <list>
            <item xml:id="i-WpRTGA5xZzmdBRsfraN2Lx">
              Björn Söder (SD)
            </item>
            <item xml:id="i-6FDQGy6JBZ46qHRSRDbYcn">
              Jeff Ahl (SD)
            </item>
            <item xml:id="i-NXb8CY4FX7DyoXuLcsSGEE">
              Johan Nissinen (SD)
            </item>
          </list>
        </div>
      </div>
    </body>
  </text>
</TEI>
