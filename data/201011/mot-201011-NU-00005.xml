<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-NU-00005">
  <teiHeader>
    <fileDesc>
      <titleStmt>
        <title>Högre säkerhet i svenska kärnreaktorer (väckt enligt 3 kap. 13 § riksdagsordningen med anledning av händelse av större vikt)</title>
        <author corresp="i-FvpsLGyVJwy2VnAqBbfthX">av Maria Wetterstrand m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Högre säkerhet i svenska kärnreaktorer (väckt enligt 3 kap. 13 § riksdagsordningen med anledning av händelse av större vikt)</title>
          <idno type="rdwebb">GY02N5</idno>
          <rs type="number">N5</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/GY02N5/text</ref>
          <ref type="dokument_url_html">http://data.riksdagen.se/dokument/GY02N5</ref>
          <ref type="dokumentstatus_url_xml">http://data.riksdagen.se/dokumentstatus/GY02N5</ref>
          <ref type="doc">http://data.riksdagen.se/fil/7480F1CD-7838-4EEB-952B-C3E75641C2ED</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-FvpsLGyVJwy2VnAqBbfthX</idno>
            <name>Maria Wetterstrand</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9CH1KbWwyrj8DRqAQB3Fza</idno>
            <name>Gustav Fridolin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-3GrPnM5KDKuSxfWxymYNoC</idno>
            <name>Mikaela Valtersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-RVBYLsK7HPrmupoR6B7Vx9" type="signed"/>
        <correspContext corresp="i-RVBYLsK7HPrmupoR6B7Vx9">
          <note type="signatory" corresp="i-FvpsLGyVJwy2VnAqBbfthX"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-9CH1KbWwyrj8DRqAQB3Fza"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-2EZPhWWR7yHztg3zN2aNvh"/>
          <note type="signatory" corresp="i-3GrPnM5KDKuSxfWxymYNoC"/>
        </correspContext>
        <correspAction xml:id="i-NjrpTPaKVEbb9xDNTVkFjW" type="referral">
          <date when="2011-04-13"/>
        </correspAction>
        <correspAction xml:id="i-8xCobJxLSqWr4imF8wjnJD" type="dismissal">
          <date when="2011-04-12"/>
        </correspAction>
        <correspAction xml:id="i-NUThb59Ui4ULK1KdiAKL7J" type="dismissal">
          <date when="2011-04-12"/>
        </correspAction>
        <correspAction xml:id="i-RE5W2nsjKCuHLKtatPdCyH" type="submission">
          <date when="2011-04-11"/>
        </correspAction>
        <correspAction xml:id="i-SrzqNMrmBYTqBY6Qqd7Z77" type="assigned"/>
        <correspContext corresp="i-SrzqNMrmBYTqBY6Qqd7Z77">
          <ref type="assignedTo">Näringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#händelse"/>
      </textClass>
    </profileDesc>
  </teiHeader>
  <text>
    <body>
      <div xml:id="i-UsCUzrouJpwHtDQ5t93W9t" type="motBody">
        <div xml:id="i-2LktCw9Bk1Y8o1XyPa41wg" type="motSummary">
          <head xml:id="i-NfBnXJSDndJ5YMTMxgQ8eW">
            Sammanfattning
          </head>
          <p xml:id="i-33twj4vaxSmuj2dEYQR7kx">
            Naturkatastroferna i Japan är en tragedi som för alltid kommer
            finnas inristad i våra minnen. Tiotusentals omkomna, hundratusentals
            hemlösa, oräkneliga skador på egendom och samhälle. De händelser
            som naturkatastroferna utlöste vid kärnkraftverket Fukushima Daiichi
            är förhoppningsvis begränsade men ändå en katastrof i sig själv.
            De visar med plågsam tydlighet vikten av säkra energisystem.
          </p>
          <p xml:id="i-YJXztJmeUNZC6uPMnJe8CV">
            Det råder ingen tvekan om att det som hände och fortfarande händer
            i Fukushima även kan hända i Sverige, eller var som helst i världen
            där det finns kärnkraftverk. Självklart kan inte de bakomliggande
            faktorerna vara desamma här som i Japan, där det var jordskalvet
            som slog ut elnätet och såvitt vi vet i dag tsunamin som fick
            reservgeneratorerna att haverera. Men det finns många andra faktorer
            som kan utlösa samma problem, bortfall av kylning.
          </p>
          <p xml:id="i-AJqKohwTz4xM9oeLwboBLJ">
            Regeringen har under senare år genomfört en kovändning i Sveriges
            tidigare långsiktiga energipolitik som syftade till att skapa
            ett hållbart energisystem utan kärnkraft. Nu är den 40-åriga begränsningen
            av de gamla svenska reaktorerna borttagen. De får drivas så länge
            ägarna vill. Dessutom har regeringen öppnat för att bygga nya
            och större reaktorer när de gamla stängs. Man har också infört
            nya regler för ägarnas ansvar. Under det missvisande begreppet
            Obegränsat ansvar har man begränsat ägarnas ekonomiska ansvar
            vid en olycka, vilket utgör en subvention av kärnkraften.
          </p>
          <p xml:id="i-NYQTPmqvyktadM1htprgdC">
            Miljöpartiet anser att Sveriges energisystem måste vara säkert
            säkert för människors hälsa och miljön. Men det måste även vara
            säkert för samhället i stort mot störningar och avbrott, säkert
            för landets ekonomi och för skiftande opinioner. Kärnkraft uppfyller
            inga av dessa krav. Mot bakgrund av vad som har hänt i Fukushima
            vill Miljöpartiet omedelbart genomföra ett tillfälligt stopp av
            de fyra äldsta reaktorerna i Sverige för omfattande säkerhetsundersökningar.
          </p>
          <p xml:id="i-ApGxxGQEEu6q6XBy7PZ9ep">
            Bara en sak är säker med kärnkraft: att den inte behövs i ett
            framtida svenskt energisystem. Sverige kommer av allt att döma
            att ha ett stort överskott av el så långt in i framtiden man vågar
            göra prognoser, för närvarande till 2030. Regeringen vill använda
            detta överskott till att sälja kärnkraftsel till andra länder
            som inte själva vill ha reaktorer. Sverige ska bli en kärnkraftspark
            åt andra.
          </p>
          <p xml:id="i-VXws9tbGCSPYKsjQqvPqpA">
            Miljöpartiet anser att överskottet i stället ska användas till
            att stänga de farligaste reaktorerna, med början redan denna mandatperiod.
            Vi föreslår att de två reaktorer som vid undersökningarna anses
            vara farligast stängs för gott. Vi anser också att effekthöjningar
            i befintliga reaktorer ska avvisas av säkerhetsskäl.
          </p>
          <p xml:id="i-AkHqeJVdfvrw8yr54moY1K">
            Det överskott av el som förutses kan dock bli betydligt större
            med fler politiska åtgärder. Genom effektivisering av elanvändningen
            och en påskyndad takt i utbyggnaden av förnybara energikällor
            kan överskottet bli betydligt större än vad Energimyndigheten
            i dag förutser. Vi har tidigare lämnat en rad förslag på hur detta
            kan gå till. Vi föreslår nu att Energimyndigheten ges i uppdrag
            att ta fram en strategi för hur Sveriges energisystem som helhet
            kan bli helt förnybart.
          </p>
          <p xml:id="i-7fUNNQLHxHCN8Z59BVPZhx">
            Miljöpartiet vill även ändra ansvarsreglerna vid en olycka så
            att ägaren får ett verkligt obegränsat ansvar genom ett s.k. ansvarsgenombrott
            så att reaktorernas verkliga ägare får bära den fulla kostnaden
            för en eventuell olycka.
          </p>
        </div>
        <div xml:id="i-2ppnP7wdJvM1m2vKz8m8re" type="motProposal" subtype="förslag">
          <head xml:id="i-XkVoFd6fuL8ehdTtjvmioQ">
            Förslag till riksdagsbeslut
          </head>
          <list xml:id="i-VcZtUHLEjTEB3hqPLCW9Li" style="ol">
            <item xml:id="i-MeEg6iwrVbYhK5dD4we89u">
              Riksdagen tillkännager för regeringen som sin mening vad som
              anförs i motionen om att de fyra äldsta reaktorerna i Sverige
              ska stoppas omedelbart för säkerhetsundersökningar.
            </item>
            <item xml:id="i-Jh4BQxHnFnjUASuuQ2aBo3">
              Riksdagen tillkännager för regeringen som sin mening vad som
              anförs i motionen om att ta två reaktorer ur drift denna mandatperiod.
            </item>
            <item xml:id="i-5PUqLTfhmevoYKT8NRv2ep">
              Riksdagen tillkännager för regeringen som sin mening vad som
              anförs i motionen om att stoppa effekthöjningar i kärnreaktorer.
            </item>
            <item xml:id="i-XpfrNf7FLb2jcgt6Wc8Xi5">
              Riksdagen tillkännager för regeringen som sin mening vad som
              anförs i motionen om att plutoniumhaltigt bränsle, s.k. MOX, inte
              ska kunna importeras till eller användas i Sverige.
            </item>
            <item xml:id="i-DDpq5dXBzJB5MGdYDwprY5">
              Riksdagen tillkännager för regeringen som sin mening vad som
              anförs i motionen om att införa ett förbud mot att uppföra nya
              reaktorer i Sverige.
            </item>
            <item xml:id="i-Wc3jQuVNRYV8xMM7VQpxtA">
              Riksdagen tillkännager för regeringen som sin mening vad som
              anförs i motionen om ändringar i ansvarsreglerna vid en olycka.
            </item>
            <item xml:id="i-C8dqHgauUZvT2vCiiYvk7P">
              Riksdagen tillkännager för regeringen som sin mening vad som
              anförs i motionen om att Energimyndigheten bör ges i uppdrag att
              ta fram en plan för 100 % förnybar energi i Sverige.
            </item>
          </list>
        </div>
        <div xml:id="i-AMNLum4MpVBT75Jo23myk8" type="motContent">
          <head xml:id="i-4dEbnjNb77xrBh6tU66k89" type="h1">
            Katastroferna i Japan
          </head>
          <p xml:id="i-6fKdCNtjcWCriBN576GuCQ">
            Fredagen den 11 mars 2011 kommer för alltid att vara förknippad
            med sorg. Klockan kvart i tre på eftermiddagen drabbades norra
            Japan av den största jordbävning som landet har erfarit och en
            av de värsta i världen i modern tid. Skalvet, som mätte 9,0 på
            Richterskalan, inträffade i havet strax utanför kusten och raserade
            eller skadade byggnader, vägar, elledningar, broar och annan infrastruktur.
          </p>
          <p xml:id="i-NhAEp1xKK5Swt1GHAoTST9">
            Hur stor skada som orsakades av skalvet får vi aldrig veta. Till
            havs närmade sig en tsunami med en hastighet på flera hundra kilometer
            i timmen. Mindre än en timme senare drog den in över den japanska
            kusten och ödelade vad jordskalvet hade lämnat. Flodvågen uppges
            ha varit upp till 20 meter hög och drog på vissa ställen in mer
            än en mil över land. Fartyg, byggnader, bilar och människor allt
            följde med. Vi kan inte föreställa oss den förödelse som orsakades
            av dessa enorma naturkrafter.
          </p>
          <p xml:id="i-FUW5iU7VmKkWd8aAgvKx8T">
            Fortfarande vet vi inte de fulla konsekvenserna av denna dubbla
            naturkatastrof. Över 20 000 människor befaras ha omkommit. En
            halv miljon människor blev hemlösa, bokstavligen från den ena
            minuten till den andra. Närmare två miljoner människor blev utan
            el. Många saknade och saknar fortfarande värme, vatten och mat.
            Över 70 000 infrastrukturobjekt ska ha förstörts eller skadats
            svårt. Det fanns allvarliga farhågor för att hela världsekonomin
            skulle drabbas av en ny recession.
          </p>
          <p xml:id="i-TmMLRyakVqzNL2hwycuVa6">
            Men krassa siffror kan aldrig beskriva det lidande som de överlevande
            har fått uppleva, de vedermödor de har tvingats att utstå och
            kommer att få bära med sig länge än, i många fall under resten
            av sina liv. Tohokuskalvet som det kallas efter namnet på den
            region där det inträffade, är liksom tsunamikatastrofen i Indonesien
            och Thailand 2004, en av de största enskilda katastrofer som har
            drabbat människan i modern tid.
          </p>
          <p xml:id="i-16XrwCdbhQz14EwgSR8nQG">
            De krafter det handlar om är lika obegripliga som lidandet. Energin
            i skalvet, som varade några sekunder, uppskattas motsvara 200
            000 gånger den energi som används i Los Angeles under ett helt
            år. Tsunamin som följde märktes i hela Stilla havet, från Kina
            till USA. Vågor observerades längs hela den nord- och sydamerikanska
            kusten, från Alaska till Chile, 17 000 kilometer från skalvets
            epicentrum, där vågorna fortfarande var två meter höga.
          </p>
          <p xml:id="i-SQffxnLVKu7Mm6TjqMtZQx">
            Japan är ett högteknologiskt land, i flera avseenden mer avancerat
            än Sverige och andra europeiska länder. Redan en minut innan skalvet
            nådde Tokyo hade miljoner människor fått en varning om ett kommande
            skalv. Samtidigt gick varningar ut längs hela kusten om en förestående
            flodvåg. Dessa varningssystem räddade antagligen tiotusentals
            liv.
          </p>
          <head xml:id="i-2HZvuBstForFNwGgGfHhxW" type="h2">
            Fukushima Daiichi den tredje katastrofen
          </head>
          <p xml:id="i-3sPMzi133zxYizc82qYdSV">
            Jordskalv, tsunamier, vulkanutbrott, meteorer, cykloner alla
            är de enorma naturkrafter som ständigt påminner oss människor
            om vår sårbarhet. De är en del av vår verklighet, fenomen som
            vi inte kan påverka, vi kan endast försöka att förutse dem och
            skydda oss själva och våra samhällen. Vi kan försöka att minimera
            konsekvenserna men får leva med vår otillräcklighet. Att drabbas
            dubbelt, som är fallet i Japan, är mer än vad någon borde tvingas
            att uthärda.
          </p>
          <p xml:id="i-CuB8SroBcSzLrRCrfs2GUi">
            Men vi vet alla att den dubbla katastrofen snabbt följdes av
            ytterligare en. Vattnet från flodvågen hade inte ens dragit sig
            tillbaka till havs innan befolkningen nåddes av beskedet att kärnkraftverket
            Fukushima Daiichi hade problem. Av kraftverkets sex reaktorer
            var tre lyckligtvis avstängda för underhåll. De tre andra snabbstoppades
            när elsystemet slogs ut vid jordskalvet och reservaggregaten startades
            som planerat. Sedan kom flodvågen och slog ut även reservkraften.
            Då fanns ytterligare ett reservsystem bestående av batterier,
            men dessa räckte bara några timmar och kärnkraftverket stod snart
            helt utan kraftförsörjning till de livsviktiga kylsystemen.
          </p>
          <p xml:id="i-8mgrTwgqRro7EWJvLLqNgT">
            De tre reaktorer som varit i drift vid skalvet började snart
            överhettas och de följande veckorna följde en mardrömslik kamp
            för att stoppa både reaktorer och bränslebassänger från överhettning.
            Den första tiden såg vi dagarna i ända exploderande reaktorbyggnader,
            radioaktiv rök och ånga som vällde ut ur ruinliknande högar och
            stålskelett, personal som kämpade mot reaktorerna iförda skyddsdräkter,
            helikoptrar som vattenbombade resterna. De dramatiska bilderna
            följdes sedan av rapporter om utsläpp till luft och ett stort
            läckage av radioaktivt vatten till havet.
          </p>
          <p xml:id="i-KR35mMR1xRQHi5ZpNsUGvy">
            En skyddszon upprättades snabbt runt kraftverket. Först evakuerades
            alla invånare inom en radie av två kilometer. Zonen utvidgades
            snart till tre kilometer, sedan till tio och slutligen till tjugo
            kilometer. Många menar dock att den bör vara ännu större. Sammanlagt
            blev 200 000 människor reaktorflyktingar, ibland transporterade
            och hopträngda under svåra omständigheter. Den amerikanska, brittiska
            och svenska regeringen och många andra regeringar uppmanade sina
            medborgare inom en radie av 80 kilometer att lämna området.
          </p>
          <p xml:id="i-2hL8juLXTweF1ZvJJGcZrq">
            Elnätet i Tokyo och de norra delarna av landet slogs delvis ut
            till följd av skalvet. Situationen förvärrades av att ett antal
            kärnreaktorer snabbstoppades, inte bara de olycksdrabbade i Fukushima.
            Tokyo Electric Power (TEPCO), som är regionens dominerande elbolag
            och ägare till reaktorerna, tvingades genomföra elransonering
            och rullande mörkläggningar. Prognoserna anger att Tokyo kan komma
            att uppleva en 25-procentig elbrist sommaren 2011.
          </p>
          <p xml:id="i-YSEXjDwHUmzRkHraELWZ5k">
            Den information som kom ut från det drabbade kärnkraftverket
            var ofullständig och förvirrande, men så småningom klarnade bilden
            något; tre reaktorer har troligen drabbats av partiell eller fullständig
            härdsmälta. I en reaktor finns antagligen en spricka i inneslutningen.
            Flera bränslebassänger hade överhettats och en av dem nådde kanske
            kritisk nivå innan den kunde fås under kontroll. Radioaktiv strålning
            hade spridits till luft, mark och vatten. Dricksvattnet i Tokyo,
            över 20 mil från Fukushima, var förorenat. Ökad ra-sdioaktivitet
            uppmättes över hela världen, även i Sverige. Grödor, mjölk och
            kreatur 30 kilometer från reaktorerna hade strålningsvärden som
            översteg gränsvärdena 20 eller 30 gånger. I havet utanför Fukushima
            uppmättes strålningsnivåer som låg flera miljoner gånger över
            det normala. Exporten av livsmedel stoppades, jordbrukare fick
            förstöra sina produkter, fisket upphörde, dricksvatten blev otjänligt,
            företag drabbades, fabriker stannade.
          </p>
          <head xml:id="i-T79p5Go1vjg9X6yeQTt9qf" type="h2">
            Stora och långsiktiga konsekvenser
          </head>
          <p xml:id="i-4y24wDV8tm1kVfizSWheFo">
            Effekterna av olyckan i Fukushima kommer att fortsätta i åratal
            och decennier. Saneringen kommer att pågå länge och kostnaderna
            antas uppgå till många tiotals eller kanske hundratals miljarder
            kronor. Tokyo Electric Power kan få skadeståndskrav på 11 000
            miljarder yen (832 miljarder kronor) om krisen varar i två år,
            enligt Bank of America Merrill Lynch.
          </p>
          <p xml:id="i-3jfbsmjhJ2o27NQaxgfScB">
            Det har bl.a. föreslagits att reaktorerna i Fukushima ska gjutas
            in i betong på samma sätt som planeras i Tjernobyl, där bara den
            delen av saneringen uppskattas kosta minst tio miljarder kronor.
          </p>
          <p xml:id="i-24crUJzY49aoMZ3UBJzT5F">
            Dessvärre finns det referenspunkter. Saneringen efter härdsmältan
            i Harrisburg 1979 pågår fortfarande och de senaste uppskattningarna
            tyder på att arbetet kan bli klart någon gång på 2030-talet. Kostnaderna
            uppskattades 1993 till drygt en miljard US-dollar i dåtida penningvärde.
            Olyckan i Tjernobyl anses av svenska strålskydds­myndigheter ha
            kostat cirka tusen miljarder kronor.
          </p>
          <p xml:id="i-BMYg6e6LmnTfpndGYAhXFw">
            TEPCO, som äger reaktorerna, är ett stort företag med omfattande
            tillgångar, bl.a. 17 kärnreaktorer, och 29 miljoner kunder. Enligt
            japansk lag har de ett s.k. obegränsat ekonomiskt ansvar vid en
            olycka. Bolaget tvingas ställa ekonomisk säkerhet upp till 120
            miljarder yen, cirka tio miljarder kronor. Men till skillnad från
            i Sverige kan TEPCO tvingas att ta ansvar även över detta garantibelopp
            eftersom det finns ett ansvarsgenombrott och alla koncernens tillgångar
            kan utmätas.
          </p>
          <p xml:id="i-6mX1sYzdvWSC6yAuehiTqh">
            Än vet vi väldigt lite om hur haveriet i Fukushima Daiichi har
            påverkat människors hälsa och liv, eller hur de kommer att påverkas
            i framtiden. Ra-dioaktiv strålning verkar långsamt och subtilt
            och först om år eller decennier vet vi följderna. De persondoser
            som har rapporterats är i de flesta fall inte alarmerande höga,
            men strålningsnivåerna i ett stort och växande område är mycket
            höga. Situationen kan också förvärras på sekunder, efter en brand,
            ett rör som brister eller ändrad vindriktning. Även mindre dramatiska
            men långvariga utsläpp som når många människor kan få stora effekter
            i form av att många människor drabbas av cancer och genetiska
            skador. När det gäller radioaktivitet finns inga säkra nivåer
            eller ens tillräckligt säkra nivåer. All onödig exponering medför
            ökad hälsorisk och ska undvikas.
          </p>
          <p xml:id="i-6eqGLPqAcaD4PZS2o3GvZ8">
            Vi vet att två människor med stor sannolikhet omkom vid explosionerna,
            att åtminstone 15 personer dog under evakueringen och att flera
            anställda vid kraftverket har exponerats för klart ohälsosamma
            nivåer av strålning. I övrigt kan vi tills vidare bara spekulera
            över hälsoeffekterna på både kort och lång sikt. Tack och lov
            blåste en västlig vind ut radioaktiviteten till havs under de
            första veckorna.
          </p>
          <p xml:id="i-97Ac4uKQse4FEgCjH3Wfg9">
            Men en katastrof mäts inte bara i hur många som överlever, skadas
            eller dör, den bestäms även av många andra faktorer. Sårbarhet
            är en av dem. Lidande, stress och oro är en annan. Ekonomiska
            konsekvenser för enskilda, företag och samhället är en tredje.
            De som försöker försvara kärnkraftens existens genom att säga
            att förhållandevis få hittills har dött i Fukushima har förlorat
            både medmänsklighet, realism och perspektiv.
          </p>
          <p xml:id="i-NqYsbe3gkFwx38v77WSkok">
            Den skada och det lidande som orsakades av haveriet i Fukushima
            Daiichi kan inte helt isoleras och ses åtskilt från skalvet eller
            flodvågen, de går i varandra, det är i hög grad samma människor
            som har drabbats av alla tre händelserna. Men det råder ingen
            tvekan om att olyckan är en katastrof i sig själv humanitärt,
            ekonomiskt och socialt. Och till skillnad från de två naturkatastrofer
            som drabbade Japan hade den tredje katastrofen kunnat undvikas
            genom politiska beslut.
          </p>
          <head xml:id="i-J2kAacJav5LA7vq9eXcBL1" type="h1">
            Elproduktionen i Sverige
          </head>
          <p xml:id="i-V1546D2fjdg7A8SGfPjgkZ">
            Liksom i alla andra industriländer har användningen av el i Sverige
            ökat kraftigt under hela 1900-talet. Men till skillnad mot många
            andra industrialiserade länder har Sverige aldrig varit särskilt
            beroende av kol, olja och gas för elproduktion. Under 1900-talets
            första hälft byggdes i stället vattenkraften ut i de svenska älvarna,
            vilket gav större delen av den el som efterfrågades. Under efterkrigstiden
            och fram till slutet av 1970-talet ökade användningen av fossila
            bränslen men den ökande efterfrågan på el möttes huvudsakligen
            med en storskalig utbyggnad av kärnkraft under 1970- och 1980-talen.
          </p>
          <p xml:id="i-XNCu2ERC6mKj5rD6R2CfYE">
            Sverige har de flesta år ungefär lika mycket produktion som konsumtion
            av el, något oftare ett litet exportöverskott. Från 1970 till
            2001 ökade elproduktionen i Sverige från 59 till 157 terawattimmar
            (TWh) per år, men sedan dess minskar den långsamt, i huvudsak
            på grund av att kärnkraften gått sämre. Men även konsumtionen
            har långsamt minskat sedan 2001. År 2010 hade produktionen minskat
            med nästan 10 %, till 143 TWh, varav vattenkraften levererade
            65 TWh och kärnkraften 55 TWh. Resten kom från kraftvärme och
            vindkraft som nu ökar snabbt.
          </p>
          <p xml:id="i-NS5rB36SsKfSowAw6cL9Tt">
            Energimyndigheten gör återkommande prognoser över energi- och
            elanvändningen i Sverige. Enligt de senaste lång- och kortsiktsprognoserna,
            som kom i mars 2011 och sträcker sig fram till 2030, kommer Sverige
            att ha ett stort och växande överskott av el från och med i år
            och så långt prognoserna sträcker sig. Redan i år uppskattas överskottet
            av el bli 8 TWh för att 2012 öka till 10 TWh. Överskottet växer
            sedan stadigt för att 2020 uppgå till 24 TWh, motsvarande nästan
            hälften av den el som levererades av de svenska kärnreaktorerna
            förra året. Denna nivå på överskottet väntas i stort sett bestå
            till åtminstone 2030.
          </p>
          <p xml:id="i-CSpM3zxExcLu27TsNdsTFo">
            Myndighetens prognoser baserar sig på bedömningar och de politiska
            beslut som har tagits. Därmed kan de naturligtvis visa sig felaktiga.
            En bedömning som måste ifrågasättas är att prognosen bygger på
            en ökad elanvändning, vilket skulle vara ett brott mot trenden
            de senaste tio åren men som inte förklaras närmare. Mycket pekar
            i stället på att användningen kommer att fortsätta att minska
            och att överskottet därmed kan bli större än i prognosen.
          </p>
          <p xml:id="i-DTB74KpR3pHzgr7rRhTWkp">
            En annan faktor som kan påverka prognoserna och ytterligare öka
            överskottet kraftigt är nya politiska åtgärder för att öka utbyggnadstakten
            av förnybara energikällor och att använda energin smartare. Enligt
            Energieffektiviseringsutredningen finns det potential att minska
            energianvändningen på kort sikt och med lönsamhet med 30 TWh.
            En stor del av denna effektivisering gäller elanvändning och på
            längre sikt är potentialen ännu större.
          </p>
          <p xml:id="i-ECF2E1jAB1EriF1dKrT4jx">
            Allt pekar alltså mot att det finns ett stort överskott av el
            i Sverige redan detta och nästa år samt att överskottet ökar under
            förutsägbar framtid. Det kan inte heller råda någon tvekan om
            att överskottet kan bli betydligt större med en mer progressiv
            energipolitik.
          </p>
          <p xml:id="i-7BFKVHzr9npBswyV93hpCA">
            Regeringens energipolitik går i hög grad ut på att göra ingenting.
            Andelen elcertifikat har höjts, men höjningen är alltför blygsam
            och vid sidan av detta är det svårt att se någon positiv utveckling.
            I stället skär man kraftigt i anslagen för energieffektivisering
            och förnybar energi och har frångått den långsiktiga politiken
            för att skapa ett hållbart energisystem genom att öppna för att
            bygga nya reaktorer när de gamla faller för åldersstrecket.
          </p>
          <p xml:id="i-HAUCSBMMfMpD3Dot86uSpV">
            Mot bakgrund av det ökande elöverskottet och möjligheterna att
            göra det ännu större, är det uppenbart att några nya reaktorer
            inte kommer att behövas för Sveriges elanvändning och att det
            finns ett utrymme för att stänga två kärnreaktorer under innevarande
            mandatperiod. Detta erkänner regeringen delvis men menar att kärnkraftverken
            ska vara kvar och överskottet av el ska säljas till andra länder.
            Sverige ska bli en kärnkraftspark åt andra länder som själva inte
            vill ha reaktorer. Och vi får ta riskerna, osäkerheten och avfallet.
          </p>
          <p xml:id="i-GQg36Uqg6i8BCyFtN2P2rP">
            De höga elpriserna i Sverige har kommit som en chock för många,
            men egentligen borde det ha stått klart redan i och med elmarknadsreformen
            som efter flera års utredande genomfördes den 1 januari 1996 att
            utvecklingen skulle leda till högre elpriser. De utbyggda utlandsförbindelserna
            ger elproducenterna möjlighet att sälja el där den betalas bäst,
            vilket innebär att de svenska elpriserna närmar sig de priser
            som råder på kontinenten.
          </p>
          <p xml:id="i-9zaJ6MGuCKxGfq3hztpym2">
            All ny kraft är dyr, antingen för att kapitalkostnaderna är höga
            (vindkraft, kärnkraft, solkraft), för att bränsle- och driftskostnaderna
            är höga (gaskraft) eller bådadera (kolkraft). De ekonomiska förutsättningarna
            ändras hela tiden. Nästan alla nya kraftprojekt dras också med
            osäkerheter om tillstånd. Åtskilliga projekt i Europa har stoppats
            efter att väldiga belopp plöjts ned i dem, särskilt för kolkraft.
          </p>
          <p xml:id="i-WFaFkoxKCA4Uj9LFok39sP">
            Som det nu ser ut kommer mycket kolkraft att falla bort i EU
            fram till 2020 och ersättas av dyrare produktionsslag som gaskraft,
            solkraft, vindkraft och framför allt havsbaserad vindkraft. Åtskilliga
            kärnkraftverk kommer också att stängas fram till 2020 medan eventuell
            ny kärnkraft i Europa (utöver finska Olkiluoto 3 och franska Flamanville
            3) knappast kan vara i drift tidigare än så. Allt detta pekar
            på att de höga elpriserna på kontinenten kommer att bestå, och
            gälla även här.
          </p>
          <p xml:id="i-BioRGfRkwY9b7djAexhXX6">
            Teoretiskt sett skulle vi kunna kapa utlandsförbindelserna och
            på det sättet få ned elpriserna i Sverige, men det skulle medföra
            många problem med grannländer och med Europeiska unionen och allmänt
            sända ut signalen att Sverige är ett nyckfullt och riskabelt land
            att investera i och ha affärer med. Det kommer inte att inträffa.
          </p>
          <p xml:id="i-FaUPCe7H6h1vs4Lt4D1RBz">
            En tanke som framförts från olika håll är att en stark svensk
            elexport skulle kunna pressa tillbaka elpriset. Underförstått
            har bevarad kärnkraft och kärnkraft med höjd effekt varit ett
            led i denna strategi. Det har inte gått särskilt bra. Svensk kärnkraft
            har producerat väldigt dåligt 2009 och 2010. Tillsammans med den
            uteblivna produktionen från den fyra år försenade finska reaktorn
            Olkiluoto 3, har detta lett till rekordlåga nivåer för vattenkraften
            i Sverige och Norge, och till höga priser.
          </p>
          <p xml:id="i-97qKrA8g2mpSWA5PEPFn1U">
            Ett varmt och regnigt år då kärnkraften går bra kan visserligen
            priserna pressas tillbaka tillfälligt, men för den som ska investera
            i en elintensiv industri eller välja mellan en elsnål och en elintensiv
            teknik så är det inte så intressant med el som är billig något
            enstaka år.
          </p>
          <p xml:id="i-3c1aQkRXVtc5ZTHm6xaagk">
            Att förlita sig på en kärnkraftstung elexport är inte bara en
            politik för osäkra elpriser utan det kan även direkt motverka
            syftet att skapa en trygg elförsörjning. Ny kraft byggs ut om
            det finns marknad för den. Ny kärnkraft, till och med hotet om
            ny kärnkraft, slår undan benen för havsbaserad vindkraft. Vice
            versa innebär beslut om avveckling av kärnkraft öppningar för
            ny annan kraft. Den svenska kärnkraftspolitiken avgör därför inte
            bara utvecklingen för förnybar energi i Sverige utan har även
            betydelse för utvecklingen i grannländerna. Danska vindkraftsorganisationer
            menar exempelvis att det svenska beslutet att tillåta nya reaktorer
            kommer att innebära en lägre utbyggnadstakt av vindkraft i Danmark.
          </p>
          <p xml:id="i-Dx5MLP8ec4wyZEcoe2egg6">
            En långsiktig stabilisering av elpriserna gynnas därför inte
            av en kortsiktig satsning på en stor export.
          </p>
          <p xml:id="i-6QnLf5uJs7a3WcjNwvgPnY">
            Dåliga marknadsförutsättningar för ny förnybar kraft kan visserligen
            motverkas genom mer subventioner, men någon måste betala för dessa
            subventioner, antingen elkonsumenterna eller skattebetalarna,
          </p>
          <p xml:id="i-4JGH6LiUmXDWHH85mgdmYL">
            Anpassningen till högre elpriser är i full gång både i industrin
            och i hushållen, även om takten i anpassningen är olika och ojämn.
            För många, såväl enskilda medborgare som företag, medför det svårigheter,
            men det är meningslöst att drömma sig tillbaka till en tid då
            politikerna kunde bestämma elpriserna på en nationell marknad.
            Diskussionen bör i stället handla om hur man underlättar anpassningen
            till europeiska elpriser genom effektivare användning och gör
            det på ett någorlunda rättvist sätt.
          </p>
          <p xml:id="i-Noq8TR2kK8NEvhzfmeTp4p">
            Det kan ändå finnas goda skäl för att vi tillsammans med Norge
            och Danmark på längre sikt bör ha ett betydande överskott av el,
            eftersom vi har så goda förutsättningar för både produktion av
            vindkraft och balansering av den genom befintlig vattenkraft.
            Även om överföringsförluster talar för att bygga kraftverk så
            nära användaren som möjligt, kan vi på detta sätt på sikt bidra
            till ett europeiskt energisystem som är helt förnybart.
          </p>
          <head xml:id="i-H3iqxR7bJG7dFuU6SSQvgi" type="h1">
            Kärnsäkerheten i Sverige
          </head>
          <p xml:id="i-AerHrTSTqPwR7X3F3hUWzS">
            Den främsta lärdomen av kärnkraftskatastrofen i Japan är att
            en olycka inte kommer ensam. Ur planeringsperspektiv måste vi
            utgå från det värsta scenariot, och ändå veta att vi inte räknat
            med allt som faktiskt kan hända.
          </p>
          <p xml:id="i-Wb4jNW7wha8Y14n2LM8MT1">
            I kärnkraftssäkerhet anlägger man två i princip olika synsätt.
            Den ena är den deterministiska som anger vilka tryck, temperaturvariationer
            etc. som system och komponenter ska klara. Det andra utgår från
            ett sannolikhetsperspektiv, där det gäller att få komponenter
            och system att samverka så att sannolikheten för en olycka blir
            så liten som möjligt.
          </p>
          <p xml:id="i-SQy3fppk9feayoMQ9tCTb">
            Sannolikhetsresonemangen kan illustreras med ett fiktivt exempel:
            Om sannolikheten för att ett reservkraftverk inte fungerar är
            en på hundra, så är sannolikheten att inget av fyra reservkraftverk
            fungerar en på hundra miljoner.
          </p>
          <p xml:id="i-E1bgEhGDdDqd4kpVaoTbPo">
            Sannolikheten för att det inte ska finnas yttre nät som kan försörja
            reaktorn är i Sverige mycket mindre än en på tusen. Sannolikheten
            för att en reaktor inte ska få el skulle enligt vad som sagts
            ovan vara en på hundra miljarder.
          </p>
          <p xml:id="i-Mu3uFsi4KendxRtYCN65Pd">
            Men det förutsätter att de olika delarna är oberoende. När en
            tsunamivåg är hög nog för att slå ut ett dieselkraftverk så är
            det väldigt stor risk för att den även slår ut de andra dieselkraftverken.
            Eftersom tsunamin är ett resultat av ett stort jordskalv är det
            också i efterhand logiskt att det yttre nätet slogs ut.
          </p>
          <p xml:id="i-PYY676UcSQg1Lt3QEdsvwt">
            Ett enda problem (jordskalv med åtföljande tsunami) slog ut all
            elförsörjning till flera reaktorer. I Sverige har vi ingen nämnvärd
            risk för vare sig jordbävning eller tsunami. Men gemensamma orsaker
            till att till synes oberoende säkerhetssystem slås ut samtidigt
            förekommer även här.
          </p>
          <p xml:id="i-BrkAPRR5fzUtPz4CEjybm8">
            I Forsmark 1 och 2 fanns 2006 en gemensam felspecificerad komponent
            i elsystemen, vilket ledde till att sannolikheten för helt utebliven
            elförsörjning ökade mycket dramatiskt. Att detta uppdagades då
            det yttre nätet föll bort var inte en tillfällighet, annars skulle
            felet inte ha upptäckts på länge. Däremot var det tur att Forsmark
            2 var avstängd, eftersom den dels inte var hotad, dels hade personal
            som kunde hjälpa till vid Forsmark 1. Och framför allt var det
            tur att två av fyra reservaggregat faktiskt fungerade. Det kunde
            lika gärna varit så att alla fungerat och då hade felet inte upptäckts
            eller att ingen fungerat, och då hade katastrofen varit mycket
            svår att undvika.
          </p>
          <p xml:id="i-RReWBRZhAVjMe4gsXtpbTx">
            Detta fel visar att fel på kraftnätet kan skapa risker inne i
            kärnkraftverk. I detta fall var det en kortslutning i ett ställverk,
            men det kan också uppstå problem genom åsknedslag eller genom
            en större störning på nätet.
          </p>
          <p xml:id="i-PrV3ZhV9rFgXQWvTScaquy">
            Vid de största strömavbrotten på stamnätet, 1983 och 2003, bidrog
            kärnkraften till nätets instabilitet. Reaktorerna kunde inte hålla
            emot utan snabbstoppades och bidrog därför till att avbrottet
            blev både längre och mer utbrett.
          </p>
          <p xml:id="i-5Qwsn2JyusxoLhapYzopdR">
            En annan gemensam faktor som bryter igenom alla sannolikhetskalkyler
            är brister i säkerhetskultur. Om det har gjorts en felaktig upphandling
            av en felaktig komponent, är det en brist i organisation och övervakning
            att detta inte upptäcks och då finns en kraftigt förhöjd risk
            att även andra komponenter och system är illa genomtänkta, som
            var fallet i Forsmark 2006, trots tydliga varnande exempel i Barsebäck
            flera år tidigare.
          </p>
          <p xml:id="i-7zkHAuS5iwS9FNTbPhwQDM">
            Slarviga inköp är också tecken på djupare organisationsbrister
            som tagit sig uttryck i dåliga underhållsplaner, virriga överlämningar
            från underhåll till drift, optimistiska tidsplaner m.m. som svensk
            kärnkraft gett många exempel på.
          </p>
          <p xml:id="i-DWKAKKNVMRTSzBNidMzRsq">
            God drifttillgänglighet är inte per definition ett bevis för
            hög säkerhet. Det kan lika gärna vara ett tecken på brister i
            felsökning och kontroll. Men hög oplanerad otillgänglighet en
            stor andel oplanerade stopp eller drift på mindre än full effekt
            är ett säkert tecken på dålig organisation. Dålig organisation
            är farligt för säkerheten. Efter flera usla år tidigare hade Sverige
            2009 världens i särklass högsta faktor för oplanerad otillgänglighet.
            Den var 13,1 % mot genomsnittet i världen som var 5,3 % enligt
            IAEA:s databas PRIS.
          </p>
          <p xml:id="i-NHk6azJgDrce9meYu3SDAV">
            Vid olyckan i Fukushima har det också blivit tydligt hur viktigt
            det är med säkerheten i reaktorernas bränslebassänger, där bränslet
            förvaras efter att det tas ur reaktorn. I Sverige finns ett krav
            på att alla kylsystem måste vara diversifierade, det vill säga
            att kylning kan ske på olika sätt. Men uppgifter från Strålsäkerhetsmyndigheten
            visar att de svenska kärnkraftverken har dispens till 2013 och
            att myndigheten har en bristande kunskap om hur kravet uppfylls
            i dag, vilka alternativa system som finns. Bland annat nämndes
            att en metod för reservkylning är att använda brandslangar.
          </p>
          <p xml:id="i-CwZv5A7QaGj2zTCDMAhqPh">
            Miljöpartiet de gröna anser att de svenska reaktorerna utgör
            en säkerhetsrisk. Vi välkomnar EU:s rekommendation att stresstesta
            alla landets reaktorer. Ännu är det dock oklart vad sådana tester
            ska omfatta, hur de ska göras och vem som ska göra dem. Mycket
            talar också för att det kommer att ta tid innan dessa beslut har
            tagits. Därför menar vi att de reaktorer som togs i drift före
            1980 omedelbart bör stoppas för säkerhetsgenomgångar. Vi uppskattar
            att sådana undersökningar kan genomföras på sex månader. De fyra
            reaktorer som berörs är Oskarshamn 1, Oskarshamn 2, Ringhals 1
            och Ringhals 2. Detta bör riksdagen ge regeringen till känna som
            sin mening.
          </p>
          <p xml:id="i-BdqcL9F7Lno4h8za8a8pgM">
            Under stängningen ska dessa reaktorer granskas särskilt noga
            med avseende på elförsörjning, nödkylning för härd, inneslutning
            och bassänger för använt bränsle, brister i säkerhetskultur och
            organisationens förmåga till lärande.
          </p>
          <p xml:id="i-AKjdPLvRUZET9Wr8D4BLPA">
            I samband med säkerhetsgenomgångarna bör reaktorerna rankas utifrån
            säkerhet. De två sämst rankade bör inte få återtas i drift, medan
            två kan få tillstånd till återstart om de klarat granskningen
            väl samt åtgärdat eventuella brister. Detta bör riksdagen ge regeringen
            till känna som sin mening.
          </p>
          <p xml:id="i-GY3kVHiqWL5jMZ2NBS6fEx">
            Utifrån Energimyndighetens prognoser bedömer Miljöpartiet de
            gröna att det finns ett utrymme att stänga två reaktorer denna
            mandatperiod utan att det får konsekvenser för elanvändningen
            i Sverige. Vid korta efterfrågetoppar kan Sverige importera el
            på samma sätt som görs i dag, och vid låg efterfrågan i Sverige
            kommer vi även att fortsätta att exportera el. På årsbasis kommer
            Sverige ändå att ha en positiv elbalans.
          </p>
          <p xml:id="i-R6xSW3Bc6UmFTewW1EnfSu">
            Skälet till att koncentrera omedelbara säkerhetskontroller på
            äldre reaktorer är att de av flera skäl generellt är farligare
            än nyare reaktorer. I nyare reaktorer har hänsyn tagits till ny
            kunskap i konstruktionen. Ibland kan konstruktionsbrister rättas
            till i efterhand, men långtifrån alltid. De äldre svenska kokarreaktorerna
            (Oskarshamn 1 och 2, Ringhals 1) har stora rör (600 mm diameter)
            under vattenlinjen, vilket vid ett stort rörbrott ger ett extremt
            snabbt torrläggningsförlopp. Det ställs väldiga krav på ett snabbt
            och välfungerande nödkylningssystem. I de nyare kokarreaktorerna
            är de stora genomföringarna ovanför vattenlinjen, av just detta
            skäl. Asea och andra tillverkare insåg att den äldre konstruktionen
            var svag och ersatte den. Ingen skulle komma på tanken att bygga
            en reaktor på det sättet i dag.
          </p>
          <p xml:id="i-GsW8ikBHYNMef7oxGhh2sM">
            De äldre reaktorerna har också generellt högre snabbstoppsfrekvens.
            Ett snabbstopp är alltid en oönskad påfrestning och innebär en
            förhöjd risk för olycka.
          </p>
          <p xml:id="i-LzZvojQ8hYsmagjipoA2F3">
            Teknikutvecklingen i Westinghouses tryckvattenreaktorer mellan
            å ena sidan den äldre Ringhals 2 och å andra sidan de något nyare
            Ringhals 3 och 4 kan inte beskrivas lika enkelt, men det är lätt
            att se att de senare reaktorerna har väsentligt bättre energitillgänglighet
            ett mått på hur stor del av sin hit-tillsvarande livstid de varit
            funktionsdugliga.
          </p>
          <p xml:id="i-HoZnN9JNmnpYJa9ScVBv1v">
            Förutom ren teknikutveckling är också senare reaktorer bättre
            dokumenterade. Försök att i efterhand rätta till dokumentationsbrister
            är hedervärda, men allt går inte att rekonstruera. Avvikelsen
            mellan ritning och verklighet tenderar också att öka med reaktorns
            ålder.
          </p>
          <p xml:id="i-Pigw6bSroxc3mYNvfriuCg">
            Rena åldrandefenomen försöker reaktorägarna givetvis hålla under
            kontroll. Men det finns begränsningar i kunskap om alla de typer
            av sprickbildning, korrosion, erosion, försprödning, utmattning,
            krypningar etc. som drabbar en reaktor under tre till fyra decennier.
            Vid stoppen är det därför önskvärt med ambitiösa provningsprogram
            och med folk som rapporterar allt misstänkt därutöver och försöker
            se runt hörn, men i en organisation med snäv tidsplan och budget
            är detta inte alltid uppskattat. Felaktigt utformade bonussystem
            som prioriterar ekonomi före säkerhet visar på dubbla budskap.
          </p>
          <p xml:id="i-XD7gbRsjW1cvENvtmm4BCE">
            Att köra reaktorerna tills de går sönder, vilket är den förhärskande
            praktiken i världen i dag, är riskabelt, för både reaktorsäkerhet
            och för energiförsörjningstryggheten.
          </p>
          <p xml:id="i-WJZNmSmknbz8VqTyLqSYfb">
            Strålsäkerhetsmyndigheten har i dag som praxis att alla reaktorer
            får köra hur länge som helst, även med höjd effekt. Så ser det
            också ut i USA, där det visserligen finns ett slutdatum, men där
            omprövning från 40 till 60 års livstid rutinmässigt beviljas.
            I Storbritannien finns däremot ett slutdatum för varje reaktor.
            Många äldre reaktorer har stängts och av de äldsta som nu är i
            drift har förlängning gällt högst ett par år. I Tyskland gäller
            en genomsnittlig livstid på 32 år med en gemensam maximal elproduktion.
            Reaktorägarna kan där handla med varandra om rätten att producera
            denna el. En förlängning av de 32 åren beslutades av förbundsdagen
            hösten 2010, men har sedan skjutits upp på obestämd tid av regeringen.
          </p>
          <p xml:id="i-G1QrHab3pHzJTaLhGttzNb">
            Den tyska modellen har uppenbara fördelar för energiplaneringen,
            eftersom investerare i förnybar el och effektivisering vet vad
            som gäller. Att låta reaktorerna gå utan slutdatum innebär däremot
            dels en risk för att tilltron till fortsatt drift blockerar investeringar
            i annan ny kraft, dels en risk för att många reaktorer samtidigt
            faller för åldersstrecket, eller stängs på grund av en säkerhetsmässig
            omvärdering. Systemet med tillstånd utan bortre gräns bidrar också
            till att förstärka tendensen till glädjekalkyler. Det går att
            försvara nästan vilken investering som helst i perspektivet av
            flera decenniers intjänandetid.
          </p>
          <p xml:id="i-UGrjpwaDbQWd9c4CUjhZQZ">
            Det tyska systemet bidrar också till säkerheten, eftersom det
            ofta är de äldsta reaktorerna som har de högsta kostnaderna för
            fortsatt drift. Detta gäller särskilt om myndigheten ställer säkerhetskrav
            som kräver stora ombyggnader i vissa reaktorer men är relativt
            lätta att klara i andra.
          </p>
          <p xml:id="i-7xDeXeSspwSbzBu355cGkk">
            Faran med eviga tillstånd illustreras av det faktum att en betydande
            andel av de reaktorer som har stängts i världen har gjort det
            på grund av olycka eller med anledning av olycka. Tjernobyl 4,
            Three Mile Island 2 (Harrisburgreaktorn), Vandellos 1 i Spanien
            är exempel på reaktorer som stängts direkt på grund av olycka.
            Stängningen av Tjernobyl 13 samt Ignalina och Hanford N var en
            följd av Tjernobylolyckan, då dessa reaktorer var av en liknande
            konstruktion. Det var också Tjernobylolyckan som med fördröjd
            verkan föranledde en stängning av samtliga östtyska reaktorer
            i drift och under byggande efter den tyska återföreningen 1990
            och senare fyra bulgariska och två slovakiska reaktorer. Det finns
            fler exempel och nu tillkommer troligen sex reaktorer i Fukushima,
            kanske fler i Japan som helhet.
          </p>
          <p xml:id="i-FBcbavB7jQX8cUR1vdWTbB">
            Sannolikheten för att en reaktor stängs på grund av haveri är
            således inte alls särskilt liten. Av alla reaktorer som byggts
            i klassen 200 megawatt och uppåt, dvs. riktiga kärnkraftverk snarare
            än experimentreaktorer, har kanske var tionde fått stänga direkt
            eller indirekt på grund av haveri. Det är bättre och billigare
            att stänga gamla reaktorer innan de drabbas av en olycka.
          </p>
          <p xml:id="i-Gcsqx3pVFxCd3f22Pf2kcX">
            Fyra reaktorer bör alltså stängas genast, men två av dessa kan
            eventuellt återstartas efter ovanstående granskning, som kanske
            delvis sammanfaller med det stresstest som EU-kommissionen föreslagit.
            Vi bör också noga följa utvecklingen i Tyskland.
          </p>
          <p xml:id="i-BAcHXkm5dHbGayafkvp5kH">
            Men medan de äldsta reaktorerna oftast är de farligaste, får
            man inte glömma att faror även finns vid de nyare reaktorerna.
            De är för övrigt inte särskilt nya. De konstruerades alla under
            1970-talet och togs i drift senast 1985. Den kanske allvarligaste
            incidenten i Sverige på senare år inträffade 2006 vid en av dessa
            nyare reaktorer, Forsmark 1.
          </p>
          <p xml:id="i-UVPav3GCA9jA6RFVCwLFTS">
            Det hemlighetsmakeri som ibland nästan rutinmässigt råder kring
            kärnkraftverkens säkerhet bidrar heller inte till att skapa förtroende.
            Terroristhotet är allvarligt, men får inte vara en förevändning
            för att mörka kärnkraftens faror för allmänheten. Strålsäkerhetsmyndighetens
            vägran att till DN lämna ut uppgifter om sannolikheten för en
            härdsmälta vid Oskarshamn 2 är ett exempel på att just detta sker.
            Öppenhet och transparens ska gälla så långt som möjligt.
          </p>
          <p xml:id="i-CFykmFA15JXqwY7ByYS8pk">
            Det finns sammantaget ett starkt behov av en heltäckande parlamentarisk
            reaktorsäkerhetsutredning som omfattar alla reaktorer och även
            granskar hur myndigheterna SKI, SSI och SSM har skött sitt jobb.
            Förra gången var 1979 års reaktorsäkerhetsutredning, som lämnade
            sitt betänkande 1980. En sådan utredning bör anlita bred svensk
            och framför allt utländsk reaktorsäkerhetsexpertis men även experter
            utanför branschen med erfarenhet av t.ex. flygsäkerhet och kemiindustrisäkerhet.
            För att få trovärdighet måste expertgruppens sammansättning ha
            stor bredd och deltagande av representanter från alla intressenter,
            inte bara branschen själv.
          </p>
          <p xml:id="i-Ghq3uNkK8ThUst1JXuNCTT">
            Som ett ytterligare led i förbättrad säkerhet bör också möjligheten
            att göra effekthöjningar stoppas. Effekthöjningar av reaktorer
            innebär ökade flöden, snabbare förlopp, mer radioaktivitet och
            minskade säkerhetsmarginaler. Regeringen bör återkomma med ett
            förslag till ändrad lagstiftning så att effekthöjning i kärnreaktorer
            inte blir tillåtet. Detta bör riksdagen ge regeringen till känna
            som sin mening.
          </p>
          <p xml:id="i-8LMVr1vXdDHJdyo3w6P5Mb">
            Plutoniumhaltigt bränsle (mixed oxide, MOX) skapar risker för
            kärnvapenspridning. Sådant bränsle finns i reaktor 3 i Fukushima
            Daiichi och planeras även i Oskarshamn. Upparbetningsanläggningar
            där plutonium framställs genom att man sågar använt kärnbränsle
            i bitar och löser upp det i kokande salpetersyra är ännu större,
            dyrare, onödigare och farligare än kärnkraftverk. Det återvunna
            uranet efter upparbetning innehåller flera hälsofarliga isotoper
            och skickas för närvarande från brittiska och franska upparbetningsanläggningar
            till Ryssland.
          </p>
          <p xml:id="i-GeSMTYB4BNbTpgr55X3FkT">
            Fabrikerna för MOX-bränsle är dyra och farliga, eftersom plutonium
            i mikrogram­mängder i lungorna ger stor risk för lungcancer. De
            är också farliga därför att de är ett halvfabrikat för atombomber
            om bränslet hamnar i orätta händer. Genom att importera och använda
            MOX legitimerar Sverige denna teknik och bidrar i värsta fall
            till byggandet av en ny MOX-fabrik i England. Riksdagen bör ge
            regeringen till känna som sin mening att regeringen ska återkomma
            med ett förslag till lagstiftning för att förhindra att plutoniumhaltigt
            bränsle, s.k. MOX, importeras eller används i Sverige.
          </p>
          <head xml:id="i-TsJ7VD5S5RYG8quuQNkaNC" type="h1">
            Ansvar vid olycka
          </head>
          <p xml:id="i-9vWQeZixYPWrrYMmnp1Ha">
            Som vi nu ser i Japan kan de ekonomiska konsekvenserna av en
            olycka i kärnkraftverk vara mycket omfattande. I värsta fall kan
            de vara i samma härad som mycket omfattande naturkatastrofer eller
            krig. Enligt Statens strålskyddsinspektion (SSI) skulle en stor
            olycka i Sverige kunna medföra kostnader på flera hundra miljarder
            kronor. Olyckan i Tjernobyl uppskattas av myndigheten ha kostat
            minst tusen miljarder kronor i bara Ukraina, Vitryssland och Ryssland
            fram till 2005, i den tidens pengar och de förhållanden som gällde
            där. Att bara sanera anläggning och mark efter olyckan i Harrisburg
            1979 beräknades 1993 ha kostat cirka tio miljarder kronor, också
            i dåtidens penningvärde. Hur stor kostnaden blir i Fukushima vet
            ingen.
          </p>
          <p xml:id="i-KW5VwcS5eSGFyGeKdWxfw">
            Sverige har liksom många andra länder nyligen infört ett s.k.
            obegränsat ekonomiskt ansvar för den som driver ett kärnkraftverk.
            I teorin är det ekonomiska ansvaret oändligt, men i praktiken
            begränsas det till 1 200 miljoner euro, cirka tolv miljarder kronor,
            genom att detta är den ekonomiska garanti som staten kräver av
            den som har tillstånd att driva en reaktor. Ovanför detta belopp
            krävs inga ekonomiska garantier, försäkringar eller säkerheter.
          </p>
          <p xml:id="i-rcxZkxUnsNTtsxeLiNVkG">
            Konstruktionen av lagstiftningen är dessutom sådan att ansvaret
            bara gäller det bolag som har tillstånd att driva reaktorn, inte
            dess moderbolag eller koncernen där bolaget ingår. I Sverige drivs
            alla reaktorer av mindre bolag som har driften som enda verksamhet:
            Oskarshamns Kraftgrupp, Forsmarks Kraftgrupp och Ringhals AB.
            Det är alltså dessa bolag som bär det ekonomiska ansvaret för
            en olycka i de svenska reaktorerna. Deras tillgångar är i stort
            sett begränsade till kärnkraftverken, vars värden inte överstiger
            de tolv miljarder kronor som staten kräver garantier på. Men bakom
            dessa bolag döljer sig koncerner som Vattenfall, Eon, Fortum m.fl.,
            koncerner med mycket stora tillgångar som målsägare i händelse
            av en olycka inte kan komma åt. I stället skulle det slå mot antingen
            de drabbade eller mot staten som helhet.
          </p>
          <p xml:id="i-MdNEprZeAx2RMf3DpcDAhW">
            Självklart finns det inget sätt att utkräva en oändligt stor
            ekonomisk garanti. Miljöpartiet de gröna anser emellertid att
            inriktningen i politiken måste vara att kärnkraften, liksom andra
            miljöpåverkande verksamheter, ska bära sina egna kostnader. Den
            ansvarsbegränsning som finns i dag är en direkt subvention av
            kärnkraften. Det ansvarsbelopp som staten ställer krav på bör,
            så långt som möjligt, utgå från de verkliga kostnader som kan
            orsakas.
          </p>
          <p xml:id="i-ALtbWnzh6eM9J5BPtQPKT1">
            I Tyskland ställer staten krav på säkerheter som är dubbelt så
            höga som i Sverige, 2 500 miljoner euro. Dessutom har man ett
            ansvarsgenombrott så att hela ägarkoncernen omfattas av det obegränsade
            ansvaret, alltså kostnader över 2 500 miljoner euro. I praktiken
            är därför ansvarsbeloppet betydligt högre. Samma sak gäller i
            Japan där Tokyo Electric Power Co (TEPCO) nu kan tvingas att betala
            med hela koncernens värde. Antagligen kommer det inte att räcka,
            men det förslår betydligt längre än vad det hade gjort om Japan
            hade haft samma begränsade ansvarsregler som Sverige nu har.
          </p>
          <p xml:id="i-6gzL8xzkEQrApkRsSWz3V1">
            Mot bakgrund av ovanstående anser Miljöpartiet de gröna att ansvarsbeloppet
            successivt bör höjas till att motsvara den nivå som en radiologisk
            olycka erfarenhetsmässigt har visat sig kunna orsaka, dvs. åtminstone
            100 000 miljoner euro, cirka tusen miljarder kronor. Ett första
            steg på den vägen är att höja nivån på ansvarsbeloppet till samma
            nivå som gäller i Tyskland, dvs. 2 500 miljoner euro. Detta bör
            riksdagen ge regeringen till känna som sin mening.
          </p>
          <p xml:id="i-Av1JFbgaC2sDtjKAt1ft7A">
            Miljöpartiet de gröna anser också att det är självklart att ett
            obegränsat ansvar ska medföra att alla värden i det bolag som
            äger och driver reaktorn ställs som säkerhet, även moderbolagen
            och resten av koncernen. Det är orimligt att svenska bolag som
            äger kärnkraftverk i Tyskland måste ta fullt ekonomiskt ansvar
            för verksamheten, medan utländska bolag som driver kärnkraftverk
            i Sverige slipper undan detta ansvar.
          </p>
          <p xml:id="i-PaF4ZG4FsL3pA32GPKnMEw">
            Regeringen har anfört att ett ansvarsgenombrott för kärnkraftverk
            skulle kräva att aktiebolagslagen ändrades på ett oacceptabelt
            sätt. Detta är fel. Utredningar som föregick regeringens proposition
            om ansvar vid en olycka säger tydligt att det går att genomföra
            särskilda regler för kärnkraftverk. Miljöpartiet de gröna föreslår
            att ett villkor för att få driva reaktorer i Sverige är att moderbolaget
            ingår en förpliktelse och garanterar verksamheten med alla sina
            tillgångar, vilket inte kräver någon förändring av aktiebolagslagen
            i övrigt. Detta bör riksdagen ge regeringen till känna som sin
            mening.
          </p>
          <p xml:id="i-6KLpixTbXn8v45ojPZK3LG">
            I den ansvarslagstiftning som nu finns i Sverige kan staten göra
            ekonomiska åtaganden genom att ställa ut statliga garantier i
            form av återförsäkrings-åtaganden. Därmed kan regeringen å statens
            vägnar ta på sig det ekonomiska ansvaret i ägarens ställe. Det
            är ingen bra lösning. Därmed undviks den nödvändiga marknadsprissättningen
            av risken för en olycka. Det är viktigt att en sådan finns i en
            verksamhet som annars är omgärdad av undantag från normala ekonomiska
            spelregler.
          </p>
          <p xml:id="i-5w1tRJbM6rMVR8TSxduqkS">
            Detta är ytterligare ett exempel på hur regeringen subventionerar
            kärnkraften i Sverige. Förvisso sägs att sådana åtaganden endast
            ska göras i undantagsfall och mot en avgift. Men man kan fråga
            sig vad detta är värt när regeringen inte anger vad det skulle
            handla om för omständigheter som kan föranleda ett sådant undantag.
            Vad avgiften anbelangar är det svårt att se hur regeringen skulle
            kunna sätta en sådan avgift på ett marknadsmässigt villkor när
            försäkringsbolagen inte vill eller kan göra det.
          </p>
          <p xml:id="i-KaYB66ZfYUi1P1NNyzsKPW">
            Miljöpartiet de gröna anser det orimligt att staten skulle göra
            sådana åtaganden. Det strider mot Pariskonventionens principer
            och mot principen att förorenaren ska stå för sina egna kostnader,
            vilket även regeringen säger sig stå bakom. Möjligheten för staten
            att i fråga om ansvaret vid radiologiska olyckor få ställa återförsäkringåtaganden
            eller andra likvärdiga åtaganden bör avskaffas. Detta bör riksdagen
            ge regeringen till känna som sin mening.
          </p>
          <head xml:id="i-ChTUZe3biDfmywFpoJi6Rj" type="h1">
            Nya reaktorer
          </head>
          <p xml:id="i-5yp8VTPPWHDDYu4ENWxfnN">
            Sverige har mest kärnkraft per capita i världen, runt 1 000 watt
            per person. Frankrike har nästan lika mycket, medan andra stora
            kärnkraftsländer som USA, Japan, Kanada, Belgien, Ryssland och
            Sydkorea har högst en tredjedel så mycket kärnkraftseffekt (eller
            kärnkraftsenergi) per capita. Många länder har ingen kärnkraft
            alls, däribland våra grannar Norge, Danmark, Polen, Estland, Lettland
            och Litauen.
          </p>
          <p xml:id="i-EGozvQBCnNYgFUbgdDeyRB">
            Sverige är extremt. Ändå vill Sveriges regering ha ännu mer kärnkraft.
            Den vill att de tio befintliga reaktorerna ska kunna ersättas
            med nya, utan effektbegränsningar. Det skulle kunna betyda att
            dagens installerade effekt, 9 300 megawatt, ersätts av tio stycken
            1 600 megawatts reaktorer av det slag som nu byggs i Finland och
            Frankrike. Om sådana planer förverkligas skulle Sverige få 16
            000 megawatt kärnkraft, en ökning med 72 % jämfört med i dag.
          </p>
          <p xml:id="i-5U2bnroLY65qxTSvVTEMNy">
            Sveriges extrema satsning på kärnkraft är inte Sveriges ensak.
            Vi väljer inte bara för oss själva utan för världen. Om andra
            länder följer vårt exempel så kommer dagens kärnkraftsteknik inte
            att fungera; det är svårt att få fram uran till särskilt många
            fler reaktorer än vad som redan finns.
          </p>
          <p xml:id="i-WhewcLvTvT2v12KX2aXYz2">
            En rapport från OECD:s Nuclear Energy Agency i juli 2010 angav
            behovet av naturligt uran till 59 000 ton per år och resursen
            till knappt fyra miljoner ton vid en kostnad upp till 130 US-dollar
            per kilo och inklusive ett visst mått av gissningar, reasonably
            assured resources. Under det ganska orimliga antagandet att inget
            av detta uran lämnas kvar i marken på grund av konkurrerande markanvändning,
            politiska protester, miljökonsekvensbeskrivningar, krig, konkurser,
            översvämningar eller vad det kan vara, så räcker uranet i 68 år,
            med dagens kärnkraftskapacitet.
          </p>
          <p xml:id="i-V1McpPLxEBGX2MmGLqzDTN">
            Om Sverige tillsammans med bl.a. Ryssland, Kina och Indien, hittills
            också Japan, lyckas driva fram en kärnkraftsrenässans, kommer
            dessa 68 år att minska väsentligt. De nya reaktorernas livslängd
            brukar anges till 60 år. Om kärnkraften byggs ut med något som
            liknar dagens teknik så tar det uran som finns tillgängligt till
            rimlig kostnad slut under de nya reaktorernas livstid.
          </p>
          <p xml:id="i-Wr749op2v8jviN2nKfmXyS">
            Uranet kommer visserligen inte att ta slut i fysisk mening. Det
            är precis som med Peak Oil att det finns mängder av uran respektive
            olja kvar i marken, men det går inte att få fram nog för att möta
            efterfrågan.
          </p>
          <p xml:id="i-9ozmxFUKiuFYsWazLJQqzb">
            Sambandet mellan kärnkraft och kärnvapen har alltid funnits där.
            Det är samma uran. Det är samma anrikningsprocess för bomber som
            för reaktorer. Plutonium till bomber kan framställas i samma reaktorer
            som ger el. Den tekniska infrastrukturen och kunskapen som följer
            av civil kärnkraft är väldigt användbar för det land som vill
            ha kärnvapen.
          </p>
          <p xml:id="i-RFkqCGPRR9RLMDKsBzwJRb">
            Detta samband kommer att bli ännu starkare om vi, Sverige och
            världen, fortsätter att satsa på kärnkraft. Den i dag helt dominerande
            reaktortypen, lättvattenreaktorer, är nämligen ohållbar i ordets
            mest elementära mening: det kommer att bli svårt att få fram uran
            till dem.
          </p>
          <p xml:id="i-A6vEZTo3SzfLs6hYDdDWYD">
            Detta problem har varit känt och diskuterat sedan åtminstone
            1956 (se t.ex. SOU 1956:11) och lösningen har hela tiden varit
            densamma: bridreaktorer. Bridreaktorn, som nylanserades av president
            Bush 2001 under namnet Generation IV använder uranet mycket mer
            effektivt, men till ett högt pris i flera avseenden. Bränslet
            i bridreaktorer är plutonium. I en mantel runt härden bildas mer
            plutonium än vad som förbrukas i härden.
          </p>
          <p xml:id="i-Pz2U5k3AcVwA73VyD3SRXD">
            Bridreaktorn förutsätter upparbetning, som är en mycket farlig
            teknik. Det har demonstrerats vid många incidenter i den brittiska
            anläggningen Sella-field. Bridreaktorn förutsätter också omfattande
            transporter av plutonium i för terrorister lätt åtkomlig form.
            Nagasakibomben innehöll bara drygt sex kilo plutonium, så det
            behöver inte stjälas stora mängder sådant bränsle för att göra
            världen till en mycket farligare plats än vad den redan är.
          </p>
          <p xml:id="i-4vmLXbYJGsXRyMaKf6112u">
            Av just detta skäl bestämde sig USA 1976 för att sluta utveckla
            bridreaktorer och upphöra med upparbetning. Sverige följde snabbt
            efter med denna policy. Även i Frankrike stängdes den sista bridreaktorn
            2009.
          </p>
          <p xml:id="i-98EH8WSSftpGdeBHjt5vzM">
            Själva bridreaktorn är också problematisk. Trots att det nu är
            65 år sedan den första bridreaktorn byggdes och det sedan dess
            har byggts åtskilliga reaktorer i stor eller ganska stor skala,
            och många tiotals miljarder dollar har satsats på att utveckla
            tekniken, så är den fortfarande opålitlig och farlig. Andra avancerade
            reaktorkoncept är tänkbara, men ännu mindre utvecklade än bridreaktorn.
          </p>
          <p xml:id="i-FmbajbaWwGeGXVuUYWtxkX">
            Sveriges engagemang för bridreaktorn manifesterade sig dagarna
            innan katastroferna i Japan genom Svenskt Kärntekniskt Centrum.
            SKC är, enligt dess egen beskrivning, en institution som stödjer
            forskning och utveckling i kärnteknik vid högskolor och universitet
            i Sverige. Den är förlagd till KTH i Stockholm och finansieras
            av de svenska reaktorägarna, Westinghouse och Stålsäkerhetsmyndigheten.
          </p>
          <p xml:id="i-XS6yUH4MgeDDz3NshEbxmK">
            I början av mars distribuerade SKC en pamflett kallad Atomen
            som bilaga till bl.a. Dagens Nyheter. Atomen innehöll propaganda
            för bridreaktorer och fjärrvärme från kärnkraft. Det råder inget
            tvivel om att bilagan var ett tydligt uttryck för opinionsbildning,
            vilket inte ingår i institutionens uppdrag, och att den med all
            sannolikhet kostade mycket att både producera och distribuera.
          </p>
          <p xml:id="i-PRmLdYw8xqs8FhmroAcYrW">
            Regeringen visar i ord och handling att den vill ha bridreaktorer.
            Genom att välja kärnkraft här väljer vi också för resten av världen.
            Det är knappast en ansvarsfull och framgångsrik strategi att försöka
            säga till andra länder vars regimer vi misstror att de ska göra
            som vi säger, inte som vi gör.
          </p>
          <p xml:id="i-KvkkDppJzg9qp5EZFRRhvM">
            Genom att välja bort kärnkraften och i stället beträda den förnybara
            energins och effektiviseringens väg väljer vi också för resten
            av världen. Ett litet land kan betyda mycket, som Danmark för
            vindkraften eller Sverige för värmepumpar och pellets.
          </p>
          <p xml:id="i-D6PzTP8R6JkNYZgabzJ2e1">
            Sammantaget anser Miljöpartiet de gröna att den av regeringen
            införda möjligheten att uppföra nya reaktorer i Sverige utgör
            ett hinder för utvecklingen av teknik för effektivisering och
            utbyggnad av förnybara energikällor och att nya reaktorer utgör
            ett hot mot människors hälsa, för ekosystemen och samhällets stabilitet.
          </p>
          <p xml:id="i-F7DHFhpBBsFnWtSdiBYFtb">
            Beslutet om nya reaktorer innebär att Sverige kan bli fastlåst
            i ett kärnkraftsberoende i ytterligare hundra år eller mer. Beslutet
            att tillåta nya reaktorer i Sverige bör därför upphävas genom
            ett förbud mot att bygga nya reaktorer i Sverige. Detta bör riksdagen
            ge regeringen till känna som sin mening.
          </p>
          <head xml:id="i-At5G5isSjsYVHRjctmtwFf" type="h1">
            Förnybar energi
          </head>
          <p xml:id="i-CR5bcyofSGH9vrzAECDwDs">
            Sverige har redan i dag mer energi från vattenkraft än vad de
            flesta länder har i samlad elproduktion per capita. Vi slösar
            med el därför att de vanor vi har utvecklades under en tid av
            mycket låga elpriser. Men nu är elpriserna jämförbara med dem
            som gäller på kontinenten och så lär det förbli. Om svenskar skulle
            börja använda el som en engelsman eller tysk så skulle vi inte
            behöva någon kärnkraft alls.
          </p>
          <p xml:id="i-NEq7JjodPqt3uc2vD5BBU6">
            Vi har en del elintensiv industri. Den är också anpassad efter
            låga elpriser, men är nu tvungen att skära ned elförbrukningen.
            Detta innebär vissa strukturförändringar i t.ex. massaindustrin.
            I dag används mycket för mekanisk massa så den produktionen kommer
            rimligen att minska av kostnadsskäl. Kemiska massabruk är däremot
            ofta producenter av el så den produktionen kommer troligen att
            öka, om efterfrågan på papper förblir stor.
          </p>
          <p xml:id="i-Je76T6bdu194UM3soedMnz">
            Tyskland har ca 40 TWh vindkraft, medan den svenska produktionen
            nu är uppe i 4 TWh. Sverige är ett land med större yta, mindre
            konkurrens om markanvändning och bättre vindförhållanden än Tyskland.
            Vindkraft som byggs i dag är dessutom billigare och ger mer energi
            per installerad effekt än de fem till tio år gamla tyska snurrorna.
          </p>
          <p xml:id="i-MudpaBveADeGSuNtF7FcpX">
            Vindkraften är väldigt oförutsägbar i två veckors perspektiv.
            På årsbasis är den däremot mer förutsägbar än kärnkraft, åtminstone
            svensk kärnkraft. De stora kortsiktiga variationerna kan balanseras
            av vattenkraft. 30 TWh vindkraft ryms utan problem i det svenska
            systemet. Ännu mer kan rymmas om man använder mer användarstyrning
            som förskjuter tidpunkt för elanvändning till exempelvis värme,
            kyla, torktumlare och tvättmaskiner med någon minut eller timme.
            Om man accepterar att vi förlorar någon procent av elproduktionen
            från vinden genom nedreglering när det blåser mer än nät och efterfrågan
            kan klara så går det att bygga ytterligare mer.
          </p>
          <p xml:id="i-51SRu76wwKJWz1NWfSecs5">
            Ytterligare en möjlighet är produktion av el från solenergi,
            s.k. solel. Tyskland producerade 12 TWh solel 2010. Sverige har
            lite, men bara lite sämre solinstrålning än Tyskland. Att upprepa
            vad Tyskland redan gjort blir billigare här eftersom solcellsspriserna
            sjunker.
          </p>
          <p xml:id="i-LybTEDVYAQsMbG9Ly3AzKX">
            Vågkraft är en ganska oprövad energikälla där Sverige ligger
            långt framme. Potentialen är inte så stor i Sverige, men väl t.ex.
            i Norge, Irland och Storbritannien. Det kan bli en storindustri.
          </p>
          <p xml:id="i-ULiFpKrQvaLeqX1LfUiBHc">
            Vi har också en stor biobränsleresurs, mest i form av biprodukter
            från skogsindustrin, som bark och lutar, men även biprodukter
            från jordbruk och livsmedelsindustri, som halm och slakteriavfall.
            Energiskog och grödor odlade enbart för att ge energi ger i dag
            ett litet bidrag och kan ge ett lite större bidrag i framtiden.
          </p>
          <p xml:id="i-EaVGhHCiRPxHCt3bbP2hXd">
            I dag används biomassan mest till att ge värme och el, i industri
            och fjärrvärme och mindre delar används till drivmedel.
          </p>
          <p xml:id="i-7VAmeTiLFvuCZEKFqswPMX">
            Om vi inte bara ska ersätta kärnkraften utan också minska koldioxidutsläppen
            så måste en större andel av biobränsleresursen användas till drivmedel
            och ersätta olja. Genom effektivisering av byggnaders värmeanvändning,
            särskilt renovering av miljonprogrammet, och även genom mer solvärme,
            kan stora mängder fossilbränslen (kol, gas och torv) och biomassa
            kapas bort. Tyskland fick över 6 TWh från solvärme 2010. Det skulle
            vi kunna överträffa.
          </p>
          <p xml:id="i-JYZjE6PTQTt3BmZcuyeLRJ">
            I somliga länder står kanske valet mellan kärnkraft och fossil
            energi åtminstone på kort sikt. Så är det inte i Sverige. Det
            är fullt möjligt att avveckla kärnkraften och samtidigt minska
            koldioxidutsläppen. Vi kan börja genast.
          </p>
          <p xml:id="i-87bu6azRzo26DhGb3c6Jqn">
            Beviset för att det är möjligt är att vi har gjort det. Sedan
            1990, basåret i klimatsammanhang, har vi avvecklat två reaktorer
            och minskat utsläppen med åtminstone 12 %, till 2008. Utsläppen
            minskade ännu mer till 2009, men det beror delvis på finanskrisen.
          </p>
          <p xml:id="i-Smexc2KeyF3FgSivCowCX8">
            Kärnkraften minskade från 75 till 50 TWh mellan 2004 och 2009.
            Av den minskningen, 25 TWh, kom 4 TWh från stängningen av Barsebäck
            2 och resten, 21 TWh, från illa genomförda moderniseringsprojekt.
            Minskningen var alltså helt oplanerad, och det blev ändå ingen
            elbrist. En avsiktlig kärnkraftsavveckling måste kunna genomföras
            i åtminstone samma takt som en oavsiktlig avveckling.
          </p>
          <p xml:id="i-2zPF4GSPPT2Ntc1PozeF3x">
            Miljöpartiet de gröna vill ge Energimyndigheten i uppgift att
            presentera scenarier för ett energisystem som till hundra procent
            baseras på förnybar energi till 2025, 2030 och 2035. Detta bör
            riksdagen ge regeringen till känna som sin mening.
          </p>
          <p xml:id="i-TD6yvG8WpW6HeWSaFjL9Un">
            Om det är möjligt bör en scenariovariant också utvecklas tillsammans
            med Norge och Danmark, eftersom det är lättare och billigare att
            gör detta tillsammans än vart land för sig. Det är särskilt intressant
            i perspektivet av planerna på ett stort nät av havsbaserad vindkraft
            i Nordsjön och Nordatlanten som förbinds med likströmskablar till
            Norge, Danmark, Tyskland, Irland, Nederländerna, Belgien och Frankrike.
            EU-kommissionen och alla berörda näringsministrar har skrivit
            på ett Memorandum of Understanding om detta projekt, kallat North
            Sea Supergrid, men arbetet går alltför långsamt.
          </p>
        </div>
        <div xml:id="i-Sb7Fep4jqcvFvBhZ8c75G3" type="motSignatures">
          <list xml:id="i-G4FjEgwuUSYcpbXQiASJGg">
            <item xml:id="i-T7E5Vu2ZiskEf2tVX175TQ" who="i-FvpsLGyVJwy2VnAqBbfthX">
              Maria Wetterstrand (MP)
            </item>
            <item xml:id="i-H5ktMx6MUFUkYtEruSh4MF" who="i-9BUsH2Bn1bGihptNC5r7uq">
              Peter Eriksson (MP)
            </item>
            <item xml:id="i-6vPR5ddH7RUGdiMT2eSYGu" who="i-LSGLGKPPdgKqe7pxwHn9sf">
              Lise Nordin (MP)
            </item>
            <item xml:id="i-TBAaoe7msqFWPy84bBKDcs" who="i-iThmkGNxBe7XUsT8b92pZ">
              Jabar Amin (MP)
            </item>
            <item xml:id="i-H8Gxw6zGvUDUExdjpGj3BD" who="i-XSuWURvcJRjSbVSYUBBuD2">
              Stina Bergström (MP)
            </item>
            <item xml:id="i-Dq8PNDJjNFQxhifvPpS9gb" who="i-Vx7eV6CLwK4q8nMYx4Sry4">
              Agneta Börjesson (MP)
            </item>
            <item xml:id="i-C73KRe3JiLBhKBjKNSh4jK" who="i-34FRvyXQKUigF3Qr9AwKJe">
              Bodil Ceballos (MP)
            </item>
            <item xml:id="i-8qJcFYTfJ3YAp7kqwQc32i" who="i-SNtv8jZRB19Jr8oegj1mGK">
              Esabelle Dingizian (MP)
            </item>
            <item xml:id="i-92E62RqWubh2mxJH83Tfnu" who="i-UFTZBKNRWWLXUXAtcCcVfH">
              Tina Ehn (MP)
            </item>
            <item xml:id="i-MhgjBFY7HBcoyEAb7KTZY7" who="i-Xw3dNbwa4hjDiSrSfFCZsz">
              Magnus Ehrencrona (MP)
            </item>
            <item xml:id="i-N2QKYur4G47KiiWtgQBnvy" who="i-7YbH6oTUwG4Qn94QEVE6as">
              Gunvor G Ericson (MP)
            </item>
            <item xml:id="i-YTpuszpHEmRGcDXBFdKhQ4" who="i-Atz7ai4RJKnyNCwfSAJEeC">
              Jonas Eriksson (MP)
            </item>
            <item xml:id="i-QzmR3pums9nHn6p19U65bB" who="i-HsGsAzKWHQY5pjyAYNXAz7">
              Maria Ferm (MP)
            </item>
            <item xml:id="i-RK7gZDcVJAFbNKx91QBm4" who="i-9CH1KbWwyrj8DRqAQB3Fza">
              Gustav Fridolin (MP)
            </item>
            <item xml:id="i-7ahUf7wh9ghPdzXkjAEEgz" who="i-9x2nw6aosA3pyEJfJTc1eD">
              Ulf Holm (MP)
            </item>
            <item xml:id="i-nVvJcQ9rDfkLZBNiNr8zp" who="i-FfCiJc8kVZcwio9wsCvVkH">
              Mehmet Kaplan (MP)
            </item>
            <item xml:id="i-538tKMYqiU9mRGcuuW1Wy7" who="i-WG11xmCpAW9nyyXv1sJFAK">
              Helena Leander (MP)
            </item>
            <item xml:id="i-Suj7NMqKvak6BWj8tosC2n" who="i-DLt3BwBDVwBxqxVEki5m5B">
              Annika Lillemets (MP)
            </item>
            <item xml:id="i-3QsfnEaEXt5Jv8ydphWUcB" who="i-VRHymVx7EsX48sg7b5qmpS">
              Jan Lindholm (MP)
            </item>
            <item xml:id="i-Scc1V6SwFzWnFiVgeetbh5" who="i-D7mgFwiCKxywz1E18YrEuZ">
              Agneta Luttropp (MP)
            </item>
            <item xml:id="i-MTjXF1th2f9SirdCKhwVGX" who="i-FeVXF7pVocmUfQoPXGuJKR">
              Valter Mutt (MP)
            </item>
            <item xml:id="i-A5xEWgc5mdc6XwBjdchjtd" who="i-V1piU7dAy9T73Gqt6tm91j">
              Kew Nordqvist (MP)
            </item>
            <item xml:id="i-Bs62AxTorKpVCMHLYfo2BL" who="i-ST3KmJ7dwych9bUEkWZEu6">
              Åsa Romson (MP)
            </item>
            <item xml:id="i-UWpm8VSpUaD6VHzUJ1No9G" who="i-2EZPhWWR7yHztg3zN2aNvh">
              Peter Rådberg (MP)
            </item>
            <item xml:id="i-GeiPofWWKAZUYgRZyGnuQe" who="i-3GrPnM5KDKuSxfWxymYNoC">
              Mikaela Valtersson (MP)
            </item>
          </list>
        </div>
      </div>
    </body>
  </text>
</TEI>
