<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201516-MJU-00187">
  <teiHeader>
    <fileDesc>
      <titleStmt>
        <title>Klimaträttvisa</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2015/16:187 av Jonas Sjöstedt m.fl. (V)</title>
          <idno type="rdwebb">H302187</idno>
          <rs type="number">187</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H302187/text</ref>
          <ref type="dokument_url_html">http://data.riksdagen.se/dokument/H302187</ref>
          <ref type="dokumentstatus_url_xml">http://data.riksdagen.se/dokumentstatus/H302187</ref>
          <ref type="docx">http://data.riksdagen.se/fil/535A4F29-4F22-4D9E-923F-59CAE18FC5D2</ref>
          <ref type="pdf">http://data.riksdagen.se/fil/7D6F672F-CDC9-4F09-AAEE-CD9414C3A63B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-NWThQjxixRwf3NMTShD246" type="signed"/>
        <correspContext corresp="i-NWThQjxixRwf3NMTShD246">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-DWBP6no61q42WJrPyYpskp" type="submitted">
          <date when="2015-09-30"/>
          <time when="14:17:04"/>
        </correspAction>
        <correspAction xml:id="i-Kj4Pu565GypRdQg48m6jSm" type="reviewed">
          <date when="2015-09-30"/>
          <time when="14:44:23"/>
        </correspAction>
        <correspAction xml:id="i-PxEsQJKhuXhvNeD3E18Yhn" type="referred">
          <date when="2015-10-13"/>
        </correspAction>
        <correspAction xml:id="i-69SX3y3dU7dtaen8dgfNbC" type="assigned">
          <date when="2018-06-05"/>
          <time when="10:33:29"/>
        </correspAction>
        <correspContext corresp="i-69SX3y3dU7dtaen8dgfNbC">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-MNPj3uRDqAUX1iU8YhUq8i" type="behandlas_i"/>
        <correspContext corresp="i-MNPj3uRDqAUX1iU8YhUq8i">
          <ref type="uppgift">2015/16:MJU24</ref>
          <ref type="ref_dok_id">H301MJU24</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">MJU24</ref>
          <ref type="ref_dok_titel">Klimat- och energimålen - Kontrollstation 2015</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Dd5mnzjrTJmTkuE4gaMsmF" type="behandlas_i"/>
        <correspContext corresp="i-Dd5mnzjrTJmTkuE4gaMsmF">
          <ref type="uppgift">2015/16:NU9</ref>
          <ref type="ref_dok_id">H301NU9</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">NU9</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XqzsdnVFGFmdhkCcytXBaz" type="behandlas_i"/>
        <correspContext corresp="i-XqzsdnVFGFmdhkCcytXBaz">
          <ref type="uppgift">2015/16:NU14</ref>
          <ref type="ref_dok_id">H301NU14</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">NU14</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QMWJH5rAxPyLqfMjooXMLo" type="behandlas_i"/>
        <correspContext corresp="i-QMWJH5rAxPyLqfMjooXMLo">
          <ref type="uppgift">2015/16:NU19</ref>
          <ref type="ref_dok_id">H301NU19</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">NU19</ref>
          <ref type="ref_dok_titel">Effektreserv 2020-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Cpp5TkvVVe8ibxSV827tcf" type="behandlas_i"/>
        <correspContext corresp="i-Cpp5TkvVVe8ibxSV827tcf">
          <ref type="uppgift">2015/16:MJU20</ref>
          <ref type="ref_dok_id">H301MJU20</ref>
          <ref type="ref_dok_typ">bet</ref>
          <ref type="ref_dok_rm">2015/16</ref>
          <ref type="ref_dok_bet">MJU20</ref>
          <ref type="ref_dok_titel">Klimat- och energimålen - Kontrollstation 2015 m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2015/16:187 av Jonas Sjöstedt m.fl. (V)
          Klimaträttvisa
        </div>
      </div>
      <div type="motBody">
        <div xml:id="i-DcYVWTEfSjAYkKWGUqDntu" type="TOC">
          <head xml:id="i-TMij5Pr2MCowDJir6KZPY7">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Inledning
            </item>
            <item style="indent-level: 1">
              4Vänsterpartiets utgångspunkter i klimatpolitiken
            </item>
            <item style="indent-level: 2">
              4.1Rättvist miljöutrymme
            </item>
            <item style="indent-level: 2">
              4.2Klimaträttvisa
            </item>
            <item style="indent-level: 2">
              4.3Klimat, klass och kön
            </item>
            <item style="indent-level: 2">
              4.4Rika påverkar klimatet mest
            </item>
            <item style="indent-level: 2">
              4.5Fattiga drabbas hårdast
            </item>
            <item style="indent-level: 2">
              4.6Män har större klimatpåverkan än kvinnor
            </item>
            <item style="indent-level: 3">
              4.6.1Fakta om mäns större klimatpåverkan
            </item>
            <item style="indent-level: 3">
              4.6.2Kvinnor mest utsatta
            </item>
            <item style="indent-level: 3">
              4.6.3Fakta om kvinnors utsatthet
            </item>
            <item style="indent-level: 1">
              5Sverige inför klimatmötet i Paris
            </item>
            <item style="indent-level: 2">
              5.1Klimatförändringarna – det vetenskapliga läget
            </item>
            <item style="indent-level: 3">
              5.1.1Räcker tvågradersmål?
            </item>
            <item style="indent-level: 2">
              5.2Nya klimatmål inför Paris
            </item>
            <item style="indent-level: 2">
              5.3Sverige måste ta eget ansvar
            </item>
            <item style="indent-level: 2">
              5.4EU måste höja klimat- och energimål till 2030
            </item>
            <item style="indent-level: 2">
              5.5Bindande och rättvisa klimatavtal
            </item>
            <item style="indent-level: 2">
              5.6Klimatfinansiering
            </item>
            <item style="indent-level: 2">
              5.7En internationell översyn krävs av CDM
            </item>
            <item style="indent-level: 2">
              5.8Tekniköverföring
            </item>
            <item style="indent-level: 2">
              5.9Genusperspektiv på klimatåtgärder
            </item>
            <item style="indent-level: 1">
              6Klimatpolitik i Sverige
            </item>
            <item style="indent-level: 2">
              6.1Inför nationellt förbud mot fossil utvinning
            </item>
            <item style="indent-level: 2">
              6.2Avveckla Vattenfalls brunkolsverksamhet i Tyskland
            </item>
            <item style="indent-level: 2">
              6.3Tydliggör konsumtionens påverkan på klimatet
            </item>
            <item style="indent-level: 2">
              6.4Minska köttkonsumtionen
            </item>
            <item style="indent-level: 2">
              6.5Utred koldioxidransonering
            </item>
          </list>
        </div>
        <div type="motProposal" subtype="förslag">
          <head xml:id="i-PcUu1NueQCHNaiefbKgsja">
            2 Förslag till riksdagsbeslut
          </head>
          <list style="ol">
            <item xml:id="i-KCUeXXXNJTXDLVRRsauP5C">
              Riksdagen ställer sig bakom det som anförs i motionen om att
              Sverige inför klimatförhandlingar bör ansluta sig till de forskare,
              nationer och organisationer som föreslår en målsättning om att
              begränsa temperaturhöjningen till maximalt 1,5 grader och att
              stabilisera koldioxidhalten vid 350 ppm och tillkännager detta
              för regeringen.
            </item>
            <item xml:id="i-9WNfqUPcx2ZpRxUhQpAxyg">
              Riksdagen ställer sig bakom det som anförs i motionen om att
              Sverige inför klimatförhandlingar bör verka för att metoden Greenhouse
              Development Rights (GDR) får genomslag i kommande avtal och tillkännager
              detta för regeringen.
            </item>
            <item xml:id="i-XyN8NuX2iU5PxqqsU1qyPf">
              Riksdagen ställer sig bakom det som anförs i motionen om klimatmål
              för Sverige till 2020 och tillkännager detta för regeringen.
            </item>
            <item xml:id="i-STL8q6rk2syLwkTouhky4e">
              Riksdagen ställer sig bakom det som anförs i motionen om att
              till år 2050 ska de totala utsläppen av växthusgaser i Sverige
              vara nära noll utan kompensation genom kolsänkor och utsläppskrediter
              och tillkännager detta för regeringen.
            </item>
            <item xml:id="i-UTBHE6mum2PUcs1RPxYdyK">
              Riksdagen ställer sig bakom det som anförs i motionen om att
              Sverige inför klimattoppmötet i Paris COP 21/CMP 11 bör presentera
              en egen nationell målsättning för utsläppsminskningar i form av
              s.k. INDC (Intended Nationally Determined Contributions) och tillkännager
              detta för regeringen.
            </item>
            <item xml:id="i-V4HQLE3FN66uiUhQMKoT5N">
              Riksdagen ställer sig bakom det som anförs i motionen om EU:s
              klimat- och energimål till 2030 och tillkännager detta för regeringen.
            </item>
            <item xml:id="i-G28UosMSYt926ntVHwaMK">
              Riksdagen ställer sig bakom det som anförs i motionen om att
              Sverige bör verka för att EU antar en målsättning att nå nollutsläpp
              vid senast 2050 och att all elproduktion då ska vara förnybar
              och tillkännager detta för regeringen.
            </item>
            <item xml:id="i-7VGVBwyMKS1AGf6Pk4Q7wW">
              Riksdagen ställer sig bakom det som anförs i motionen om reformering
              av EU:s handelssystem med utsläppsrätter och tillkännager detta
              för regeringen.
            </item>
            <item xml:id="i-Ch41wpGM3YEmpRZUMK4GLR">
              Riksdagen ställer sig bakom det som anförs i motionen om att
              Sverige bör verka för att det internationella klimatavtal som
              sluts efter Kyotoprotokollet ska vara legalt bindande och att
              avtalet ska vara rättvist i så måtto att industriländer ska ta
              ett större ansvar än utvecklingsländer och tillkännager detta
              för regeringen.
            </item>
            <item xml:id="i-YWA1bZrH4T6thUKrcy8zg1">
              Riksdagen ställer sig bakom det som anförs i motionen om att
              Sverige ska verka för att en konsumtionsbaserad bokföring blir
              central i de internationella klimatförhandlingarna och tillkännager
              detta för regeringen.
            </item>
            <item xml:id="i-87SvXv5o87xCHgTsh5PtfN">
              Riksdagen ställer sig bakom det som anförs i motionen om att
              Sverige bör verka för att klimatfinansiering inte ska ske på bekostnad
              av gjorda åtaganden rörande utvecklingsbistånd, dvs. finansieras
              utanför det ordinarie biståndet med nya additionella medel, och
              tillkännager detta för regeringen.
            </item>
            <item xml:id="i-SqDRfyqWUuWggakRnta1Ap">
              Riksdagen ställer sig bakom det som anförs i motionen om att
              Sverige i internationella klimatförhandlingar och andra forum
              bör verka för att grön teknik som begränsar klimatförändringarna
              bör ges samma undantag inom TRIPS-avtalet som livsbesparande mediciner
              och tillkännager detta för regeringen.
            </item>
            <item xml:id="i-XExRb5X4gJ4iJrRkNP2FP6">
              Riksdagen ställer sig bakom det som anförs i motionen om att
              Sverige bör vara drivande för att jämställdhetsperspektivet och
              vikten av kvinnors delaktighet särskilt lyfts fram i alla klimatpolitiska
              sammanhang internationellt och tillkännager detta för regeringen.
            </item>
            <item xml:id="i-814rp49FYx31GcVhqQeFYN">
              Riksdagen ställer sig bakom det som anförs i motionen om att
              ett nationellt förbud mot utvinning av fossil energi bör införas
              och tillkännager detta för regeringen.
            </item>
            <item xml:id="i-88cFAN4UXJpNw6qbA27NmP">
              Riksdagen ställer sig bakom det som anförs i motionen om att
              kommunal vetorätt mot utvinning av fossil energi bör införas och
              tillkännager detta för regeringen.
            </item>
            <item xml:id="i-BcJF9nvcC27912N8s8tsc">
              Riksdagen ställer sig bakom det som anförs i motionen om att
              Naturvårdsverket bör ges i uppdrag att till sin årliga officiella
              statistik av växthusgasutsläpp i Sverige som rapporteras till
              FN:s klimatkonvention även rapportera de konsumtionsbaserade utsläppen
              och tillkännager detta för regeringen.
            </item>
            <item xml:id="i-5LHGRZrVxSnL5hKYPAbzYy">
              Riksdagen ställer sig bakom det som anförs i motionen om att
              en handlingsplan bör tas fram för hur klimatpåverkan av livsmedelskedjan,
              inklusive animalieproduktionen, ska minskas och tillkännager detta
              för regeringen.
            </item>
            <item xml:id="i-AUmAw2BGHa2P9Yohkk4tr9">
              Riksdagen ställer sig bakom det som anförs i motionen om att
              en utredning bör tillsättas för att belysa effekterna av att införa
              koldioxidransonering i Sverige och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-3Rhc4gU5CNVyKuSMaVTpLF" type="h1">
            3 Inledning
          </head>
          <p xml:id="i-PdcX1mqFZuJZYxi2Zk4oKv">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass- och könsförtryck, ett rättvist och ekologiskt hållbart
            samhälle där kvinnor och män bygger sin egen framtid i frihet
            och samverkan.
          </p>
          <p xml:id="i-UoAVSdCb8YbvDZjs2JBP1U">
            Jorden förser oss människor med många naturresurser. Men naturresurserna
            är inte oändliga. Jorden har en ekologisk bärkraft som vi inte
            kan överskrida. Det gör att miljöfrågan i grunden är en fråga
            om fördelning av knappa resurser. Miljöpolitik handlar därför
            också om rättvisa och solidaritet. Vi anser att länder, regioner
            och individer måste hålla sig inom ett rättvist miljöutrymme,
            dvs. den mängd resurser som vi kan använda utan att tvinga andra
            människor att använda sig av en mindre mängd resurser, nu eller
            i framtiden.
          </p>
          <p xml:id="i-KkyihjnCMQV88vDSnAKGSf">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Därför krävs det
            politiska lösningar på klimatproblemen.
          </p>
          <head xml:id="i-Uy5h3iNaDE2oCEu9yhKpaB" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-WCtT6Dsjx8J8uSNKnd4kiQ" type="h2">
            4.1 Rättvist miljöutrymme
          </head>
          <p xml:id="i-7KQyvgNthWuPBWvzRkBEXM">
            Vänsterpartiet eftersträvar att länder, regioner och individer
            måste hålla sig inom ett rättvist miljöutrymme, dvs. den mängd
            resurser som vi kan använda utan att tvinga andra människor att
            använda sig av en mindre mängd resurser, nu eller i framtiden.
          </p>
          <p xml:id="i-QxNbDemVLEy6ch6bjkbrDj">
            Tanken om ett rättvist miljöutrymme har två beståndsdelar. Den
            första delen är den grundläggande utgångspunkten att det finns
            ett givet ”miljöutrymme” som vi människor har att röra oss inom.
            Vi har bara en jord med vissa givna ekologiska ramar. De ramarna
            kan inte tänjas hur som helst, utan vi måste se till att leva
            inom dem. Lever vi över ett givet miljöutrymme, över ett ekosystems
            bärkraft, drabbar det oss själva men även andra länders invånare
            eller kommande generationer. På samma sätt drabbar tidigare generationers
            överskridande av ramarna oss i dag. Vi kan inte alltid helt objektivt
            slå fast hur stort miljöutrymmet är, men vi kan göra kvalificerade
            bedömningar, exempelvis gällande nivåer av klimatpåverkande växthusgaser.
          </p>
          <p xml:id="i-SmEzjaaWCzsVpwfFfCWqYY">
            Den andra delen av det rättvisa miljöutrymmet är frågan om ”rättvisa”.
            Miljöfrågan, och i synnerhet klimatförändringen, är i grund och
            botten en fråga om fördelning av resurser. Om man tror på alla
            människors lika värde borde tillgången till pengar inte vara grunden
            för en fördelning av världens resurser. Jorden är vårt gemensamma
            arv och borde då också förvaltas på det sättet. Men i dag är det
            de individer, företag och länder med mycket pengar som lägger
            beslag på en långt mycket större andel av det totala miljöutrymmet
            än vad fattiga länder eller individer gör. Det är inte rättvist.
            Det behövs politiska beslut för att rika länder ska minska sin
            miljö- och klimatpåverkan och för att fattiga länder ska få möjligheten
            att utvecklas.
          </p>
          <head xml:id="i-E3WyvR2w63qGhaGHmk1KWR" type="h2">
            4.2 Klimaträttvisa
          </head>
          <p xml:id="i-KrN2DP1Goruzj81EAD3aDp">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Världens rika människor har orsakat
            klimatförändringarna och har fortfarande störst påverkan på klimatet.
            De som drabbas är däremot världens fattiga människor. Utifrån
            ett klimaträttviseperspektiv är det, vilket också slås fast i
            FN:s klimatkonvention, de rika länderna som har det historiska
            ansvaret för klimatförändringarna och som nu även har det största
            ansvaret för att minska sina utsläpp. Dessutom måste de rika länderna
            ge stöd till de fattiga länderna som drabbas av klimatförändringarna.
          </p>
          <head xml:id="i-GNtymkoWoP6s9q4HRfpkVs" type="h2">
            4.3 Klimat, klass och kön
          </head>
          <p xml:id="i-5pmSj5kTeuSF61m6zTzRhT">
            Det finns stora skillnader mellan fattiga och rikas klimatpåverkan
            även inom länder. Vi anser att det behöver synliggöras vilka som
            överskrider sitt miljöutrymme och med hur mycket, såväl nationellt
            som globalt. Att synliggöra ojämlikheterna är att visa hur det
            globala klassamhället ser ut i praktiken.
          </p>
          <p xml:id="i-XbpdGGPyRr66kREj2taned">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv.
          </p>
          <head xml:id="i-6mwrMnshZDrtLtJQCjLMCq" type="h2">
            4.4 Rika påverkar klimatet mest
          </head>
          <p xml:id="i-6dmJ12hH7VJZdjPYQpSbWm">
            Både fattiga och rika människor är en del av problemen när det
            gäller dagens konsumtion – fattiga för att de har tillgång till
            för lite resurser och rika för att de använder för mycket resurser.
            Fattiga människors låga konsumtion och påverkan på miljön utgör
            på ett sätt en räddning för rika människor eftersom de fattiga
            i så begränsad utsträckning tär på mänsklighetens gemensamma resurser.
          </p>
          <p xml:id="i-RtaanqiYJmArEQcZZWvLKV">
            I hela världen beräknas över en miljard människor leva i extrem
            fattigdom och 870 miljoner är kroniskt undernärda. I länderna
            i Afrika söder om Sahara dör ett av elva barn innan de fyller
            fem. Det innebär att barnadödligheten i denna region är nästan
            15 gånger så hög som i den rikare delen av världen (Unicef, 2014).
            Ungefär en femtedel av världens befolkning har inte tillgång till
            elektricitet. I denna situation är utveckling det överordnade
            målet för dessa utvecklingsländer.
          </p>
          <p xml:id="i-Rr5USwNz3Jh5YiRKsYdXqr">
            Dagens i-länder har under de senaste 200 åren gynnats av en koldioxidintensiv
            produktion och har stått för uppemot 80 procent av de utsläpp
            av växthusgaser som människan gett upphov till, och skillnaderna
            i utsläppen består än i dag. Höginkomstländer släpper ut stora
            mängder koldioxidekvivalenter (CO2e) per person och år: Australien
            28,5 ton, USA 19,9 ton, Kanada 20,5 ton, Tyskland 11,0 ton, Japan
            10,5 ton och Sverige 5,6 ton. Det ska jämföras med utvecklingsländernas
            utsläpp: Kina 8,1 ton, Indien 2,4 ton, Bangladesh 1,0 ton, Malawi
            0,6 ton, Liberia 0,4 ton, Etiopien 1,3 ton och El Salvador 1,9
            ton. (World Resource Institute 2015, beräknade utsläpp för år
            2012).
          </p>
          <p xml:id="i-ACT1xmD9SMn3gGxZWCwgAr">
            Även inom länder finns stora skillnader i miljöpåverkan. Enligt
            KTH-avhandlingen (Karin Bradley, Just environments: Politicising
            Sustainable Urban Development, 2009) har låginkomsttagare ofta
            mindre miljöpåverkan än de med högre inkomster. Ensamstående kvinnor
            med barn, boende i hyresrätt och personer med låg inkomst tillhör
            de grupper som bidrar minst till klimatförändringarna. Oavsett
            om de sopsorterar och handlar ekologiskt eller inte har låginkomsttagare
            en mindre miljöpåverkan än höginkomsttagare. Det beror på att
            låginkomsttagare har mindre bostäder, åker mer kollektivt och
            konsumerar mindre. Växthusgasutsläppen följer sålunda tydligt
            hushållens inkomster. Ju högre inkomst desto högre utsläpp (Naturvårdsverket
            rapport 5903 Konsumtionens klimatpåverkan, 2008). Statistiska
            centralbyrån beräknade 2013 hushållens utsläpp av koldioxid och
            resultatet bekräftar tidigare studier. Utsläppen är lägst från
            ensamstående föräldrar och en viktig förklaring till skillnader
            mellan olika typer av hushåll är den disponibla inkomsten. Om
            man har högre inkomster har man större möjligheter att konsumera
            mer och därmed bidra till större utsläpp.
          </p>
          <head xml:id="i-5D73YygJtFYNozVERfzs2C" type="h2">
            4.5 Fattiga drabbas hårdast
          </head>
          <p xml:id="i-2c7KXNxSZv1pnwfDd8ntsF">
            De länder som släpper ut mest växthusgaser är de som drabbas
            lindrigast av växthuseffekten. I stället är det utvecklingsländer
            som kommer att få bära 75–80 procent av klimatförändringarnas
            skador och kostnader, enligt Världsbanken (World Development Report,
            2010). I FN:s klimatpanels delrapport om klimatpåverkan i mars
            2014 konstateras att livet och försörjningsmöjligheterna för hundratals
            miljoner människor redan är påverkade av klimatförändringarna.
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. Många ekosystem har försvagats
            i produktionsförmåga och förmår inte generera för människan nödvändiga
            tjänster som matproduktion, rent vatten och klimatreglerande funktioner.
            Nödvändiga grödor riskerar därmed att minska vilket kan leda till
            försvagad livsmedelsförsörjning, hungerkatastrofer och massflyttningar.
          </p>
          <p xml:id="i-Nb736CtsDxZrNaCiF7CyHJ">
            Klimatkatastrofer har under många år drivit många människor på
            flykt, men år 2014 var första året som en asylansökan med klimatförändringarna
            som skäl gick igenom. Det skedde när en familj från ögruppen Tuvalu
            i Polynesien fick uppehållstillstånd i Nya Zeeland.
          </p>
          <head xml:id="i-HTs35Yb9C8Au8wUXStbBsq" type="h2">
            4.6 Män har större klimatpåverkan än kvinnor
          </head>
          <p xml:id="i-DrEK8WLJVJH5JdzRqBLFFd">
            Klimat och kön har starka kopplingar. Våra möjligheter och livsvillkor
            påverkas starkt av kön eftersom inkomst, förmögenhet och konsumtion
            är påtagligt könsrelaterad. Kvinnor som grupp står för en mindre
            del av det samlade konsumtionsutrymmet, inte minst i fråga om
            transporter, både för att de har mindre resurser än män och av
            sociala skäl. Detta gäller både bland rika och fattiga människor
            i Sverige.
          </p>
          <p xml:id="i-FToesdWX4qd6wpmuMkcKTb">
            Konsumtionsmönstren i fattiga länder skiljer sig markant med
            avseende på kön, t.ex. genom att pojkars och mäns behov av sjukvård
            och utbildning prioriteras framför flickors och kvinnors (Gerd
            Johnsson-Latham, En studie om jämställdhet som förutsättning för
            hållbar utveckling, Rapport till Miljövårdsberedningen, MVB 2007:02).
            Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är (ARS research, 2007 i Annika Carlsson-Kanyama m.fl., Kvinnor,
            män och energi: makt, produktion och användning, FOI 2008).
          </p>
          <head xml:id="i-EVTeScDZcAUukRwK9ExWR2" type="h3">
            4.6.1 Fakta om mäns större klimatpåverkan
          </head>
          <p xml:id="i-Gndo3T81gkvFxyoALaDYv8">
            Män som grupp förbrukar mer energi. Ensamstående män utan barn
            i Sverige gör av med 20 procent mer energi än kvinnor i samma
            situation (Carlsson-Kanyama A, Räty R 2008. Kvinnor, män och energi:
            makt, produktion och användning FOI-R-2513).
          </p>
          <p xml:id="i-Sa9Q1GLCDb58EgC2FK3Xiw">
            Män tar bilen oftare. En mycket liten grupp, 10 procent av alla
            bilförare, primärt män, står för 60 procent av allt bilkörande
            (MVB 2007:02). Jämfört med kvinnors transportsätt är mäns transporter
            avsevärt mer energikrävande. Hela 40 procent av männens totala
            energianvändning går till transporter, medan motsvarande andel
            för kvinnor bara är 25 procent. Det har visat sig vara betydligt
            svårare att förändra mäns transportsätt för att minska klimatpåverkan.
            Också skillnaderna mellan unga kvinnor och män är tydliga när
            det gäller energianvändningen för transporter, vilket betyder
            att könsskillnaderna sannolikt kommer att bestå i framtiden (FOI
            2008). En man färdas i genomsnitt 32,8 km per dag med bil, att
            jämföra med kvinnor som färdas i genomsnitt 23,1 km (Trafikanalys
            RVU 2011-2014). Kvinnor köper även i större utsträckning än män
            bränslesnåla bilar (Energiindikatorer 2015).
          </p>
          <p xml:id="i-3MeBNsZQB5YmfAi7VVDyj7">
            Män har större klimatpåverkan i alla inkomstgrupper. Skillnaderna
            i totala nivåer av energiförbrukning beror mycket på utgifternas
            storlek och det gäller både kvinnor och män. Men kvinnors och
            mäns energiintensitet skiljer sig i alla inkomstgrupper enligt
            studien. Män har en högre energiintensitet (MJ per krona) för
            sina inköp relativt kvinnor i alla inkomstgrupper (FOI 2008).
          </p>
          <head xml:id="i-ToC5XvoaL1pbe6jw5TsX7f" type="h3">
            4.6.2 Kvinnor mest utsatta
          </head>
          <p xml:id="i-PLDB521yJqVyu4C5cTJkE4">
            Kvinnor och män påverkas olika av klimatförändringarna. Därför
            bör inte politiska åtgärder mot klimatförändringarna vara könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna. Mycket tyder på att klimatförändringarna
            kommer att få särskilt allvarliga konsekvenser för kvinnor.
          </p>
          <head xml:id="i-NSFBQH5gAjtUqCVdjUcjos" type="h3">
            4.6.3 Fakta om kvinnors utsatthet
          </head>
          <p xml:id="i-BrwxDr9mGGRmqzpmHMPTtL">
            Kvinnor tillhör en stor del av världens fattiga människor och
            är därför, liksom barnen som oftast är kvinnors ansvar, mer sårbara
            än män för miljöförändringars negativa effekter. Kvinnors sårbarhet
            för klimatförändringarna påverkas av utbildningsnivå, sociala
            nätverk, delaktighet i lokala organisationer, tillgång till finansiella
            tjänster och hur stora tillgångar de äger i övrigt (Världsbanken,
            World Development Report, 2010). Ett flertal faktorer bidrar till
            att kvinnor och flickor drabbas hårdare av klimatförändringarnas
            negativa effekter: brist på politisk och ekonomisk makt, små ekonomiska
            tillgångar, sämre arbetsmarknadsmässiga förutsättningar, etablerade
            könsroller och i viss utsträckning biologiska skillnader (FOI
            rapport 3405, 2012). Kvinnor är utsatta för större risker under
            och efter miljökatastrofer. Att över 75 procent av de omkomna
            i och med tsunamin 2004 i den indonesiska provinsen Aceh var kvinnor
            tyder på att skillnader i levnadssätt mellan könen påverkar möjligheten
            till överlevnad när naturmiljön drastiskt förändras (Moustgaard
            Climate change hits poor women hardest, 2009).
          </p>
          <p xml:id="i-AjtppKESxrRvhrvzjGNqhz">
            Förändringar i tillgång på naturresurser påverkar i högre grad
            kvinnor än män. Fattiga är generellt sett mycket beroende av naturresurser
            i sin omgivning. När exempelvis avskogning sker påverkar den kvinnors
            tillvaro starkt då tillgången till skogens frukter, ved, byggmaterial
            och medicinska växter förloras. Dessa är oftast avgörande för
            inte minst kvinnors möjlighet att överleva och generera inkomst
            till hushållet (Sida, Civil Society and Climate Justice Overview,
            2008).
          </p>
          <p xml:id="i-2yyNP8wepVS29k9fnKowLE">
            Kvinnor är mindre sårbara om de har samma rättigheter som män.
            På platser där kvinnor och män har likvärdiga ekonomiska och sociala
            rättigheter påverkar klimatförändringarna kvinnor och män på liknande
            sätt. Eftersom mäns och kvinnors miljöpåverkan skiljer sig åt
            och män och kvinnor drabbas på olika sätt och i olika grad av
            klimatförändringarna är det viktigt att kvinnor inkluderas i beslutsfattandet
            om klimatfrågor och inkluderas i arbete som berör miljö och livsvillkor
            (Världsbanken, World Development Report, 2010).
          </p>
          <p xml:id="i-XQBfjKZqsoJeo98sJrNKyi">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list style="ul">
            <item xml:id="i-Q5kFbsm2JQrY3DWfQzNvwq">
              Kvinnor är nödvändiga i klimatarbetet. Kvinnor representerar
              åtminstone hälften av världens jordbrukare. Utsläppsminskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-6RY21Uc4Kmy58fnx9scJg4">
              Välfärden före, under och efter extrema naturkatastrofer kan
              förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica, Honduras, inte av några dödsfall. En bidragande
              orsak var att kvinnor i förväg hade fått utbildning i att tolka
              tidiga varningstecken och i riskhantering. Detta projekts slutsats
              var även att efter katastrofen utsattes man för mindre korruption
              vid distributionen av mat och för en mer rättvis fördelning av
              maten när kvinnor ansvarade för hanteringen.
            </item>
            <item xml:id="i-DpSmKTprAhK7Zxuw7CrJjA">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien, som pågick mellan 2001
              och 2006, bjöd in kvinnor för att bl.a. dela med sig av sina kunskaper
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
          </list>
          <head xml:id="i-VXDFvRr9z6ULFvcDCgcrC6" type="h1">
            5 Sverige inför klimatmötet i Paris
          </head>
          <p xml:id="i-9hwhVT5KC5sQ4uBeQ2oUsM">
            Från den 30 november till den 11 december 2015 samlas världens
            länder i Paris för COP 21/CMP 11, det tjugoförsta partsmötet under
            FN:s klimatkonvention. Mötet är av stor betydelse då ambitionen
            är att enas om ett nytt globalt klimatavtal som ska gälla från
            år 2020 då Kyotoprotokollets andra åtagandeperiod avslutas. Sverige
            har, förutom att verka för klimatomställningen på hemmaplan, ett
            stort ansvar för att bidra till tillräckliga utsläppsminskningar
            och ökat samarbete med de minst utvecklade länderna samt för åtgärder
            till dem som är mest utsatta för klimatförändringarnas effekter.
          </p>
          <head xml:id="i-AjZMUsJfNnsTR9sk2eA21T" type="h2">
            5.1 Klimatförändringarna – det vetenskapliga läget
          </head>
          <p xml:id="i-HKbpgJ5Zd9kFBJJthD1QJt">
            FN:s klimatpanels (IPCC) fjärde utvärderingsrapport 2007 hade
            stor betydelse för att tydliggöra och underbygga det hot som den
            globala uppvärmningen utgör. Klimatpanelen kom i rapporten fram
            till att utsläppen till år 2050 måste minska med 50–85 procent
            (jämfört med år 2000) om temperaturökningen ska begränsas till
            2–2,4 grader (jämfört med förindustriell nivå). Utsläppen måste
            dessutom nå sin topp senast 2015. Det innebär att koldioxidhalten
            i atmosfären ska ligga mellan 350–400 ppm (parts per million).
          </p>
          <p xml:id="i-4BJ1pYPN1YVsgH7CbysFFA">
            När IPCC 2013 presenterade den första rapporten i sin femte utvärdering
            redogjorde man för den naturvetenskapliga grunden. Forskningen
            visar jämfört med den förra rapporten att den globala uppvärmningen
            tydligare kan knytas till människans aktiviteter. Den globala
            medeltemperaturen har ökat med i genomsnitt 0,85 grader mellan
            1880 och 2012. De tre senaste decennierna har varit varmare vid
            jordytan än samtliga tidigare årtionden sedan 1850. På norra halvklotet
            är de senaste tre decennierna sannolikt den varmaste 30-årsperioden
            under de senaste 1 400 åren. Samtidigt som det blivit varmare
            i atmosfären har det också blivit varmare i haven.
          </p>
          <p xml:id="i-CDsRVMjm26mCxB79EJeCsS">
            Förutom att landisar och glaciärer minskar i omfattning så sker
            också en ökning i avsmältningens hastighet. Avsmältningen har
            skett snabbare under det senaste decenniet än under det föregående.
            Förändrade mönster för extrema väder- och klimathändelser har
            observerats sedan omkring 1950. Det har t.ex. skett en minskning
            i antal och intensitet av kalla extremer och ökning i antal och
            intensitet av varma extremer. Sett över tidsperioden 1901–2010
            har den genomsnittliga havsnivån stigit med 0,19 meter. För växthusgaserna
            koldioxid, metan och lustgas står det nu klart att halterna är
            högre än under de senaste 800 000 åren och att ökningen beror
            på mänsklig aktivitet. Informationen som hämtats ur isborrkärnor
            från Antarktis visar även att ökningstakten under det senaste
            århundradet saknar motstycke för de senaste 22 000 åren (Naturvårdsverket
            Rapport 6592, 2013). År 2014 var det varmaste uppmätta året hittills.
          </p>
          <p xml:id="i-Ybct4D939aCUvLgUwS74cs">
            Drivkrafterna bakom den observerade förändringen i klimatsystemet
            är de faktorer som påverkar jordens energibalans. Måttet för detta
            kallas strålningsdrivning. Strålningsdrivningen jämför förhållanden
            före industrialismens början och i dag. Rapporten slår fast att
            klimatmodellerna blivit bättre sedan utvärderingsrapporten 2007.
            Man kommer fram till att den s.k. klimatkänsligheten, som beskriver
            hur klimatsystemet på lång sikt svarar på en ändring i strålningsdrivningen
            motsvarande en fördubbling av koldioxidhalterna jämfört med förindustriella
            förhållanden, är 1,5 till 4,5 grader (Naturvårdsverket Rapport
            6592, 2013). Sedan industrialismens början har mängden koldioxid
            i atmosfären ökat från knappt 280 ppm till nuvarande 400 ppm.
          </p>
          <p xml:id="i-HBBQHDA5T3jrrBQ1pL68Td">
            Klimatförändringen går att begränsa men detta kräver omfattande
            minskningar i koldioxidutsläpp vilket visas mycket tydligt i de
            olika klimatscenarier som IPCC visar i delrapporten. Under 2000-talet
            förväntas temperaturökningen sannolikt överstiga 1,5 grader jämfört
            med förindustriella förhållanden för samtliga scenarier utom ett.
            Samtidigt är det osannolikt att den blir större än fyra grader
            i samtliga klimatscenarier utom ett. Kontrasterna mellan blöta
            och torra regioner kommer i allmänhet att bli starkare och nederbördsextremer
            förväntas bli fler och mer intensiva i de flesta tempererade landområden
            och tropikerna. I jämförelse med den fjärde utvärderingsrapporten
            är höjningarna av havsnivån för år 2100 i de nya scenarierna något
            högre (Naturvårdsverket Rapport 6592, 2013).
          </p>
          <head xml:id="i-3uUceTVY6zccXh9ZpDJS4B" type="h3">
            5.1.1 Räcker tvågradersmål?
          </head>
          <p xml:id="i-3WVQS1FUfVFqFVXD7SutVF">
            Klimatforskaren James Hansen m.fl. har kraftigt ifrågasatt tvågradersmålet
            och menar att det kan få förödande effekter. Man har bl.a. lyft
            fram riskerna för ett ”albedo-omslag”, dvs. en kraftig minskning
            av snö- och istäckta ytor med resultatet att mindre solinstrålning
            reflekteras tillbaka ut i atmosfären och i stället absorberas
            med resultatet att det blir ännu varmare. Detta skulle ytterligare
            förstärka temperaturhöjningen vid polerna med isavsmältning som
            följd, och med en mycket kraftigare havshöjning än beräknat. Dessutom
            uppmärksammades att IPCC:s klimatmodeller för havshöjning inte
            inbegrep isavsmältningen eller metanutsläppen från en tinande
            tundra. James Hansen identifierar 350 ppm som ett vetenskapligt
            utsläppsmål och får även stöd i detta genom en annan studie av
            professor Johan Rockström, tidigare vid Stockholm Environment
            Institute (SEI), som klassificerar det som ett planetärt gränsvärde.
          </p>
          <p xml:id="i-pxzCd4cKNxvk9vrEU6TER">
            I samband med de vetenskapliga rönen för att stabilisera koldioxidkoncentrationen
            på 350 ppm (jämfört med dagens 400 ppm) och en global uppvärmning
            på högst 1,5 grader startades en global opinion för denna målsättning.
            Bakom kravet står ett hundratal utvecklingsländer och önationer
            som drabbas hårdast av klimatförändringarna.
          </p>
          <p xml:id="i-3uXi9yosRZVxvJdbdGrhEu">
            SMHI överlämnade i september 2011 rapporten ”Uppdatering av den
            vetenskapliga grunden för klimatarbetet” (SMHI, september 2011)
            till regeringen om vad som hänt inom den senaste forskningen sedan
            IPCC:s sammanställning 2007. Även denna rapport visar att forskningen
            nu ser större och värre konsekvenser än 2007. Havsnivåhöjningen
            bedöms kunna bli än större detta århundrade och våra ekosystem,
            inte minst de marina, är under ett större hot än vad som befarades
            för fem år sedan. SMHI har studerat ett antal simuleringar för
            att se vilka utsläppsmål som krävs för att nå olika temperaturmål.
            För att med en sannolikhet på 70 procent nå ett globalt 1,5 graders
            mål krävs sannolikt globala nollutsläpp redan runt 2050.
          </p>
          <head xml:id="i-RTjzjCYd8i6y7g6yPy6Vvj" type="h2">
            5.2 Nya klimatmål inför Paris
          </head>
          <p xml:id="i-NewYQFTM7tmtaY5woFQ6dv">
            Det vetenskapliga underlaget har stärkt bilden av att klimatförändringarna
            är omfattande. Att hålla fast vid ett mål om högst två graders
            global uppvärmning innebär stor osäkerhet och ökar riskerna för
            en katastrofal klimatförändring.
          </p>
          <p xml:id="i-Jxawik52aeFt1fQoVYuovm">
            Vetenskaplig solid grund finns för att anta en målsättning om
            att begränsa temperaturhöjningen till maximalt 1,5 grader och
            att stabilisera koldioxidhalten vid 350 ppm. Sverige bör inför
            klimatförhandlingar ansluta sig till de forskare, nationer och
            organisationer som föreslår en målsättning om att begränsa temperaturhöjningen
            till maximalt 1,5 grader och att stabilisera koldioxidhalten vid
            350 ppm. Detta bör riksdagen ställa sig bakom och ge regeringen
            till känna.
          </p>
          <p xml:id="i-RYck4DrT6TRTRX98rEk2Bu">
            I likhet med andra industrialiserade länder har Sverige ett stort
            historiskt ansvar för sina utsläpp som starkt bidragit till klimatkrisen.
            I-länderna har fyllt en mycket stor del av det totala utsläppsutrymmet
            och därmed begränsat andra länders utveckling. Man kan därför
            på goda grunder hävda att Sverige har en klimatskuld. I en strävan
            efter att utsläppen per capita ska jämnas ut mellan länder är
            det därför rimligt att även hänsyn tas till det historiska ansvaret.
            I metoden Greenhouse Development Rights (GDR) etableras en global
            utsläppsbudget och krav på att utsläppsminskning och finansiering
            fördelas mellan länder efter historiskt ansvar och ekonomisk förmåga.
            Sverige bör inför klimatförhandlingar verka för att metoden Greenhouse
            Development Rights (GDR) får genomslag i kommande avtal. Detta
            bör riksdagen ställa sig bakom och ge regeringen till känna.
          </p>
          <p xml:id="i-Y3spLgRfZYoSifcFJaTktd">
            För att uppnå ett globalt 1,5-gradersmål anser Vänsterpartiet
            att Sverige måste skärpa sina nationella utsläppsminskningsmål
            till år 2020 och 2050.
          </p>
          <p xml:id="i-Mma8qcZej1oLsf7eZbQjWY">
            Till år 2020 ska, enligt Vänsterpartiets mening, de totala utsläppen
            av växthusgaser i Sverige minska med minst 45 procent (jämfört
            med 1990) genom åtgärder inom landet. För den icke handlande sektorn,
            blir klimatmålet minskningar med 52 procent i Sverige jämfört
            med 1990. I ton räknat handlar klimatmålet om att minska utsläppen
            med 32,5 miljoner ton koldioxidekvivalenter (CO2e) i Sverige.
            Utsläppen ska minska från 72,3 miljoner ton CO2e 1990 till 39,8
            miljoner ton CO2e 2020. Sverige ska även hjälpa andra länder att
            kraftigt minska sina utsläpp genom klimatbistånd och klimatfinansiering
            inom främst FN:s regi. Vad som ovan anförs om klimatmål för 2020
            bör riksdagen ställa sig bakom och ge regeringen till känna.
          </p>
          <p xml:id="i-QectWaJL1XLS5EjTQvMndw">
            För att Sverige ska ta sin del av det globala ansvaret för att
            begränsa den globala uppvärmningen till under två grader krävs
            att våra utsläpp av växthusgaser är nära noll senast år 2050.
            Sverige har för närvarande en vision om att nettoutsläppen av
            växthusgaser ska upphöra till 2050. Men visionen baserar sig på
            att man kan inkludera koldioxidupptag i våra skogar (kolsänkor)
            och köpa utsläppsrätter. Vänsterpartiet anser att Sverige har
            ett historiskt ansvar som industriland att lämna fossilberoendet
            senast år 2050 genom inhemska åtgärder och utan att kompensera
            för utsläpp genom kolsänkor och utsläppskrediter. Sverige bör
            därför anta följande klimatmål till år 2050: Till år 2050 ska
            de totala utsläppen av växthusgaser i Sverige vara nära noll utan
            kompensation genom kolsänkor och utsläppskrediter. Detta bör riksdagen
            ställa sig bakom och ge regeringen till känna.
          </p>
          <p xml:id="i-L6awLZrwXXNfxnnXyLFFUb">
            Vänsterpartiet vill samtidigt tydliggöra att oaktat att skogens
            koldioxidupptag enligt vår uppfattning inte bör minska våra ambitioner
            om fossiloberoende, så är dess betydelse stor för en hållbar omställning.
            Både ett ökat skydd av skog samt en ökad användning av dess råvaror
            i form av bl.a. byggnader i trä, biobränsle och nya cellulosabaserade
            produkter är en stor tillgång i Sveriges strävan att lämna fossilberoendet.
          </p>
          <head xml:id="i-WJJUHeSoxrv7Zp3WWgwaRa" type="h2">
            5.3 Sverige måste ta eget ansvar
          </head>
          <p xml:id="i-Xw5fvMrvDGuepUFMVZyf3D">
            Vänsterpartiet anser att Sverige ska tillhöra de ledande länderna
            i världen i klimatomställningen. Vi anser därför att det är dags
            att ställa om Sverige på allvar samt att Sverige ska inta tätpositionen
            för klimatet och planetens överlevnad.
          </p>
          <p xml:id="i-YPrS3kP7SekSwS2J4ZXyUH">
            Mer än en tredjedel av den tidigare regeringens klimatåtgärder
            gjordes genom uppköp av billiga och osäkra utsläppskrediter i
            andra länder. Den borgerliga regeringen drev dessutom denna politik
            på EU-nivå och underminerade EU:s klimat- och energipaket genom
            att tillåta stora uppköp av utsläppskrediter i stället för investeringar
            på hemmaplan.
          </p>
          <p xml:id="i-NJciKMKzycRjADRCeKyq4e">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-6eP9dn5dDpnTWe4H9RxWSD">
            I sin argumentation brukade den borgerliga regeringen hävda att
            dess köp av utsläppskrediter var ”stöd till utvecklingsländer”,
            vilket är missvisande då syftet inte var att stödja utvecklingsländer
            utan att köpa sig fri från att vidta klimatåtgärder på hemmaplan.
            Men metoden har allvarliga brister. CDM innebär att nödvändiga
            investeringar på hemmaplan uteblir och risken är stor att klimatmål
            inte nås. Riksrevisionen har granskat den svenska stora användningen
            av CDM och fört fram befogad kritik i rapporten ”Klimatinsatser
            utomlands – statens köp av utsläppskrediter”, RiR 2011:8. Vi välkomnade
            rapporten och ser skäl för att åter genomföra en stor utvärdering
            av utsläppskrediterna.
          </p>
          <p xml:id="i-7PLjD3WL8NsTswfoAeAgPa">
            Den nuvarande regeringen har hittills gett tvetydiga budskap
            kring hur utsläppskrediter ska användas i framtiden – om de ska
            kunna användas för att uppnå de nationella reduktionsmålen eller
            inte. Vi menar att internationella klimatinvesteringar är nödvändiga
            men att dessa inte bör användas för att nå det nationella klimatmålet.
            I stället för köp av utsläppskrediter med tveksam miljöeffekt
            vill Vänsterpartiet driva en politik för kraftfulla klimatinvesteringar
            i utvecklingsländerna. Det ska vara investeringar som bidrar till
            nya minskningar av utsläppen och som inte ska användas för att
            nå vårt nationella klimatmål. Mot bakgrund av det anförda anser
            Vänsterpartiet att Sveriges köp av utsläppskrediter via CDM för
            att uppnå det nationella klimatmålet ska upphöra.
          </p>
          <head xml:id="i-NYCR4SfWjreCGDJWPyKy6Z" type="h2">
            5.4 EU måste höja klimat- och energimål till 2030
          </head>
          <p xml:id="i-SYySGbfJwLuRgh2yLzY7jD">
            Europeiska rådet fattade 2014 beslut om nya klimat- och energimål
            för EU till 2030. Beslutet blev kraftigt urvattnade målsättningar,
            långt ifrån vad EU behöver göra för att förhindra en okontrollerbar
            och farlig klimatförändring. Enligt beslutet ska växthusgaserna
            minska med minst 40 procent jämfört med 1990 års nivå. Andelen
            förnybar energi ska vara 27 procent och målet för energieffektivisering
            landade på 27 procent.
          </p>
          <p xml:id="i-9LY2fHgaUNCY9NiPtqjD72">
            På klimattoppmötet i Lima, COP 20, i fjol beslutades att alla
            parter ska presentera s.k. INDC (Intended Nationally Determined
            Contributions), dvs. hur man avser bidra för att minska utsläppen
            av växthusgaser. Parternas samlade bidrag kommer att vara grund
            för den rapport som sekretariatet för FN:s klimatkonvention (UNFCCC)
            sammanställer inför klimattoppmötet i Paris COP 21.
          </p>
          <p xml:id="i-Fyv4MYReu1B9ejWqfRdWEz">
            När EU i mars 2015 presenterade sin INDC med målsättningen att
            minska sina utsläpp med 40 procent till 2030 bekräftades att EU
            behåller sina låga klimatambitioner. Det skickar knappast positiva
            signaler till klimatförhandlingarna i Paris. Regeringen har inför
            klimatmötet i Paris som strategi att EU ska höja sin ambition
            vad gäller utsläppsreduktioner om 50 procent till 2030. Vi välkomnar
            regeringens ambition i detta avseende men anser att även en sådan
            ambitionsnivå är otillräcklig för att möta det ansvar som är rimligt
            att kräva av EU. Den svenska regeringen har inte heller valt att
            presentera något eget svenskt klimatbidrag inför klimattoppmötet
            i Paris. Det innebär att den svenska positionen i förhandlingarna
            blir exakt samma som EU:s bidrag. Vänsterpartiet anser att Sveriges
            strategi inför Paris bör vara att skärpa EU:s klimatåtaganden
            till ansvarsfulla nivåer. Vi anser också att Sverige borde presentera
            ett eget klimatbidrag, INDC, som går utöver och kompletterar EU:s
            bidrag. Det skulle sända positiva signaler inför klimatförhandlingarna
            och visa att Sverige tar sitt ansvar för sina historiska utsläpp
            samt vill driva på såväl klimatförhandlingarna som EU. Sverige
            bör inför klimattoppmötet i Paris COP 21/CMP 11 presentera en
            egen nationell målsättning för utsläppsminskningar i form av s.k.
            INDC (Intended Nationally Determined Contributions). Detta bör
            riksdagen ställa sig bakom och ge regeringen till känna.
          </p>
          <p xml:id="i-QJQ4FDxuB1gDZpzeN2175J">
            Sverige bör verka för att EU antar följande klimat- och energimål
            för 2030. Till 2030 ska utsläppen av växthusgaser minska med minst
            60 procent, jämfört med 1990, och minskningarna ska göras inom
            Europa. Energiproduktionen ska 2030 bestå av minst 45 procent
            förnybar energi. Alla verksamheter ska åläggas att energieffektivisera
            sin verksamhet med 40 procent. Detta ska vara bindande krav med
            åtaganden för alla EU-länder. Givet att världens utsläpp fortsätter
            att öka och att Europa historiskt sett står för en stor del av
            den totala utsläppsmängden är detta att betrakta som minimikrav.
          </p>
          <p xml:id="i-VPyh3iCso5VSNf4mg5nZyw">
            Vad som ovan anförs om EU:s klimat- och energimål till 2030 bör
            riksdagen ställa sig bakom och ge regeringen till känna.
          </p>
          <p xml:id="i-H4ogCoRVu57FPVQvXa7cte">
            Sverige ska även verka för att EU antar en målsättning att nå
            nollutsläpp vid senast 2050 och att all energiproduktion då ska
            vara förnybar. Detta bör riksdagen ställa sig bakom och ge regeringen
            till känna.
          </p>
          <p xml:id="i-KexoD7PiBfrbGjueeEZ9Pb">
            Vänsterpartiet föreslår även en grundläggande reform av EU:s
            handelssystem med utsläppsrätter, EU ETS. Handelssystemet är EU:s
            viktigaste styrmedel för att minska utsläppen och för att det
            skapas ett högt pris för förorenaren. Med nuvarande låga prisnivå
            fungerar inte systemet. Vi välkomnar därför kommissionens förslag
            till åtgärder för att stärka handelssystemet med en brantare utsläppskurva,
            undanhållande av 900 miljoner utsläppsrätter och en s.k. reserv
            för marknadsstabilitet för utsläppsrätterna, men de är inte tillräckliga.
            Vänsterpartiet vill ha ett lägre utsläppstak (dvs. en brantare
            linjär utsläppskurva) som korresponderar med kravet om totala
            minskningar på 60 procent till 2030. Vi vill också ha ytterligare
            åtgärder i närtid (dvs. innan 2020) för att komma till rätta med
            problemet med överutbud av utsläppsrätter och det för låga priset
            på utsläppsrätter t.ex. genom att fler utsläppsrätter tas bort
            från marknaden. Alla utsläppsrätter måste auktioneras ut. Om en
            aktör i handelssystemet i dag kraftigt minskar sina utsläpp, eller
            tar bort dem helt och hållet, tillfaller utsläppsrätterna bara
            någon annan i systemet. Det motverkar omställningsprocessen i
            Europa. Därför vill vi att en funktion om annullering av utsläppsrätter
            ska läggas in i handelssystemet. En väg skulle vara att använda
            den reserv för marknadsstabilitet som föreslås införas och tillåta
            den att ta emot utsläppsrätter som permanent tas bort från systemet,
            dvs. annulleras. Denna reserv bör införas tidigare än 2021, som
            nu är föreslaget. Ett annat alternativ för att stärka reformeringen
            inom handelssystemet är att, i likhet med vad Storbritannien redan
            infört, sätta ett golv för lägsta pris för utsläppsrätter. Sverige
            bör driva dessa krav på reformering av EU ETS.
          </p>
          <p xml:id="i-4hzih3jen7sSREQp6vjMQ5">
            Vad som ovan anförs om reformering av EU:s handelssystem med
            utsläppsrätter bör riksdagen ställa sig bakom och ge regeringen
            till känna.
          </p>
          <p xml:id="i-VVyRFHoJyg8iYFdT7CiBEs">
            Våra föreslagna klimat- och energimålsättningar är långtgående,
            men de är fullt realistiska samt i linje med vår syn om klimaträttvisa
            och vad världen behöver om vi ska förhindra en eskalerande klimatförändring.
            Men det handlar inte bara om att ta klimatansvar. Att ställa om
            innebär också en möjlighet till att skapa många nya gröna jobb.
            Enligt EU-kommissionens konsekvensanalys har de nya klimat- och
            energimålen en positiv nettoinverkan på skapandet av nya jobb
            i Europa. Vi delar den analysen och ser våra skarpare mål som
            ett sätt att skynda på omställningen och möjligheter att skapa
            mängder av nya jobbtillfällen i Europa. År 2014 arbetade ungefär
            130 000 personer inom den snabbt växande solenergibranschen i
            Tyskland – en bransch som har stora möjligheter att växa i Sverige.
            Danmark är ledande i Europa i produktion av ekologiska livsmedel,
            något som skapar tusentals jobb både på landsbygden och inom förädling.
            Här i Sverige har vi stora möjligheter att skapa tusentals gröna
            jobb inom byggsektorn genom att ge stöd till hållbara renoveringar
            av t.ex. miljonprogrammets bostäder och offentliga lokaler som
            skolor och äldreboenden. Detta är bara några exempel på hur en
            omställning går hand i hand med skapandet av nya jobb och en fungerande
            välfärd.
          </p>
          <head xml:id="i-JaoPdnv24tHw7CeNxMSmhY" type="h2">
            5.5 Bindande och rättvisa klimatavtal
          </head>
          <p xml:id="i-KwNobDKiKU2tnm2JRLjox">
            Kyotoprotokollet är det internationellt bindande avtal som finns
            och som på klimattoppmötet i Doha, COP 18, beslutades att förlängas
            till 2020. Förhoppningen är att klimattoppmötet i Paris, COP 21,
            leder till ett helt nytt rättsligt bindande globalt avtal som
            träder i kraft 2020, då det ska ersätta Kyotoprotokollet. Kyotoprotokollet
            har bristande ambitioner samt en svaghet i att stora utsläppsländer
            som USA, Kanada och Japan inte är med. Men i protokollet finns
            en rättvis ansvarsfördelning mellan industri- och utvecklingsländer
            och principer om ansvarsfördelning mellan nord och syd. Sverige
            bör verka för att det internationella klimatavtal som sluts efter
            Kyotoprotokollet ska vara legalt bindande och att avtalet ska
            vara rättvist i så måtto att industriländer ska ta ett större
            ansvar än utvecklingsländer. Detta bör riksdagen ställa sig bakom
            och ge regeringen till känna.
          </p>
          <p xml:id="i-XmuTdRxYNMzNfftAR2wsrb">
            I en forskningsrapport från norska klimatforskningsinstitutet
            Cicero 2011 konstateras att inte mindre än 26 procent av de globala
            koldioxidutsläppen kommer från produktion av varor som konsumeras
            i ett annat land. Flödet av varor från u-länderna till konsumenter
            i rika länder tenderar att bli allt större. Totalt har de fattiga
            ländernas utsläpp från varor som skickas till i-länderna fyrdubblats
            sedan 1990. Den totala mängden är större än vad i-länderna har
            lyckats minska sina utsläpp med genom Kyotoprotokollet. Ett flertal
            andra internationella studier pekar även de på att en stor andel
            av den utsläppsökning som skett globalt de senaste decennierna
            beror på den rika världens ökande konsumtion.
          </p>
          <p xml:id="i-XzQZaG3eHdmigrHBjVkyTJ">
            För att uppnå rättvisa klimatavtal måste hänsyn tas till den
            rika världens ökade konsumtion. Sverige ska verka för att en konsumtionsbaserad
            bokföring blir central i de internationella klimatförhandlingarna.
            Detta bör riksdagen ställa sig bakom och ge regeringen till känna.
          </p>
          <head xml:id="i-E5d7GRchjoeuegPMEd9W6q" type="h2">
            5.6 Klimatfinansiering
          </head>
          <p xml:id="i-SVCU84KQt5XngdQpK6XYq">
            I FN:s klimatkonvention (UNFCCC) från 1992 är principerna för
            hur framtida klimatöverenskommelser ska göras klara. Det är de
            industrialiserade länderna som historiskt sett smutsat ned och
            därför måste ta ledningen för utsläppsminskningarna (Art 3.1).
            Vid klimatkonventionens toppmöte i Bali 2007 enades länderna om
            en handlingsplan för hur den rika världen ska stödja de som drabbas
            värst av klimatförändringarna. En av knäckfrågorna är hur teknik
            och resurser ska kunna föras över till syd. Handlingsplanen slår
            fast att de rika länderna måste hjälpa de fattiga med finansiellt
            stöd och ny teknik, och man konstaterar att resurserna måste vara
            ”tillräckliga, förutsägbara och beständiga”. Sverige bör verka
            för att klimatfinansiering inte ska ske på bekostnad av gjorda
            åtaganden rörande utvecklingsbistånd, dvs. finansieras utanför
            det ordinarie biståndet med nya additionella medel. Detta bör
            riksdagen ställa sig bakom och ge regeringen till känna.
          </p>
          <p xml:id="i-HyBSZLhRn1gVDzsJQdhqSr">
            Vid klimatmötet i Köpenhamn 2009 kom parterna överens om att
            etablera den Gröna Klimatfonden (Green Climate Fund, GCF). Fonden
            ska stödja utvecklingsländerna genom insatser för klimatanpassning
            och minskade utsläpp av växthusgaser. Behoven är nu stora att
            snabbt få fram tillräckliga medel till fonden som fortfarande
            är under uppbyggnad. Regeringen har beslutat om att bidra med
            fyra miljarder kronor till den Gröna klimatfonden under perioden
            2015–2018. På FN:s klimatmöte i Cancún 2010 enades man om att
            100 miljarder dollar per år från 2020 bör avsätts för klimatåtgärder
            i fattigare länder.
          </p>
          <p xml:id="i-5Bi5gJXoZ5fKjhxRQdn7FY">
            Vänsterpartiet ifrågasatte under många år den tidigare regeringens
            hantering av intäkterna från EU:s handel med utsläppsrätter. Enligt
            EU:s direktiv om handel med utsläppsrätter (2009/29/EG) ska minst
            50 procent av intäkterna från auktioneringen av utsläppsrätterna
            gå till klimatåtgärder. Den tidigare regeringen öronmärkte dock
            inte dessa intäkter, utan man tillförde dem endast till statsbudgeten.
            Vänsterpartiet välkomnar därför att regeringen i år beslutat att
            över hälften av intäkterna ska gå till Gröna Klimatfonden.
          </p>
          <p xml:id="i-SUSLvGgsjipZr5Ku9Cp8Zz">
            Inför Paris och kommande klimatmöten är det av stor betydelse
            att Sverige och EU prioriterar ansträngningarna att identifiera
            och genomföra åtgärder för att öka klimatfinansieringen före och
            efter 2020 genom olika finansieringskällor.
          </p>
          <head xml:id="i-qRs9n1LKd8VGvfBGrxdFe" type="h2">
            5.7 En internationell översyn krävs av CDM
          </head>
          <p xml:id="i-3go1QgH4viV1Nwy47pY8em">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan för att flytta genomförandet av redan beslutade åtgärder
            från industriländerna till platser där de är billigare att genomföra.
            Det innebär att rika länder genom investeringar i CDM-projekt
            kan köpa utsläppskrediter från fattiga länder och sedan tillgodoräkna
            sig dessa som sina egna utsläppsminskningar.
          </p>
          <p xml:id="i-3tCyRxFxjfujQ9qwC6ABmG">
            För att CDM ska fungera som det är tänkt förutsätter det att
            systemet verkligen leder till utsläppsminskningar. För att uppnå
            utsläppsminskningar måste CDM-projekten vara ”additionella”, dvs.
            de skulle inte ha kommit till stånd i mottagarländerna utan de
            rika ländernas finansiering. Om rika länder investerar i CDM-projekt
            som skulle ha blivit av även utan de rika ländernas finansiering
            kommer mängden växthusgaser i världen att öka. Det beror på att
            det land som köper utsläppsminskningarna gör en CDM-investering
            i stället för att minska utsläppen inom sitt eget land.
          </p>
          <p xml:id="i-Nrtv9HWg2Qyc6EgJiMNDpi">
            Flera internationella granskningar pekar på stora brister i CDM:s
            miljöeffekter. Enligt Öko-institutet i Tyskland kan man ifrågasätta
            om 40 procent av projekten verkligen är additionella. Forskning
            från Stanford University i USA angav att hälften av de klimatprojekt
            som Sverige och många andra rika länder satsar på i utvecklingsländer
            inte ger några minskningar av utsläppen av växthusgaser (Michael
            Wara, Measuring the Clean Development Mechanism’s performance
            and potential, 2009).
          </p>
          <p xml:id="i-8aiEcxZjUnUkTkFeUjr4Ch">
            Själva idén med CDM är att det ska vara billigare och mer kostnadseffektivt
            att klimatinvestera i fattiga länder jämfört med att endast genomföra
            nationella klimatåtgärder. Men CDM:s kostnadseffektivitet ifrågasätts.
            Scocco &amp; Alfredsson menar i rapporten ”Konsten att nå både
            klimatmål och tillväxt” (Institutet för tillväxtpolitiska studier
            [ITPS], nuvarande Tillväxtanalys, 2008) att kostnadseffektiviteten
            för åtgärder på hemmaplan kraftigt underskattas. Rapporten menar
            att föreställningen att det är billigt att minska utsläppen i
            länder som är fattiga inte stämmer.
          </p>
          <p xml:id="i-UX3jR2LqKKYnetGnFTiJ5C">
            Även den liberala tankesmedjan Fores har ifrågasatt CDM:s kostnadseffektivitet.
            De menar att det är ”en överdrift” att kalla CDM för kostnadseffektiv.
            Det mest effektiva sättet att minska utsläppen är att alla minskar
            sina egna utsläpp på hemmaplan. Att köpa utsläppsminskningar utomlands
            kommer alltid att vara sämre än det, enligt Fores (Gabriella Larsson,
            Köp av utsläppsminskningar utomlands, Fores 2008).
          </p>
          <p xml:id="i-Bn9HXPXmQAGsuoqM7zsAFd">
            Vänsterpartiet menar att CDM-systemet måste ändras i grunden
            i syfte att i-länderna ska göra sina minskningsåtaganden på hemmaplan
            och att CDM endast kan användas utöver dessa åtaganden.
          </p>
          <head xml:id="i-P95JD9DrHhMLgpp9Ta1Pxu" type="h2">
            5.8 Tekniköverföring
          </head>
          <p xml:id="i-VifheqbeVPoLPMZtSj1j6C">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Innovationerna inom förnybar teknik,
            jordbruk och datamodullering i syfte att förutsäga väder o.s.v.
            finns ofta koncentrerade hos företag inom den rika världen. När
            utvecklingsländer vill utveckla tekniker för förnybar energi och
            hållbar livsstil, t.ex. genom att bygga ut vindkraften, måste
            de antingen betala dyra patentlicenser eller använda gammal teknik
            där patenträtten gått ut. De har helt enkelt inte råd med den
            modernaste och miljövänligaste tekniken.
          </p>
          <p xml:id="i-wKqQbVuEwbroxo9Jb3mEt">
            Ett center för tekniköverföring har visserligen inrättats (CTCN
            i Köpenhamn), men annars saknas konkreta politiska initiativ för
            att underlätta tekniköverföring till utvecklingsländer. Sverige
            borde ta liknande initiativ och driva på EU och andra industriländer
            så att en storskalig tekniköverföring kan komma till stånd. Det
            skulle bl.a. kunna göras genom en reform av bestämmelser kring
            patent och immaterialrätt på vissa utvalda tekniker. Sverige bör
            i internationella klimatförhandlingar och andra forum verka för
            att grön teknik som begränsar klimatförändringarna bör ges samma
            undantag inom TRIPS-avtalet som livsbesparande mediciner. Detta
            bör riksdagen ställa sig bakom och ge regeringen till känna.
          </p>
          <head xml:id="i-JoGCmrahCyWtQRU5VAd7Lv" type="h2">
            5.9 Genusperspektiv på klimatåtgärder
          </head>
          <p xml:id="i-WgbHPfsD6Vmwo34TS31Njj">
            Globalt har genusinriktade projekt som syftat till att antingen
            minska utsläppen eller anpassa sig till klimatförändringarna visat
            att kvinnors fulla delaktighet i beslut räddar liv, skyddar känsliga
            naturresurser och minskar utsläppen av växthusgaser. I många utvecklingsländer
            har kvinnor och män haft olika roller när det gäller hantering
            av naturresurser. Med ett förändrat klimat kan kvinnor, som ofta
            ansvarar för vatten- och matförsörjning, bli särskilt drabbade.
            Alla mekanismer eller finansieringar för katastrofhantering, utsläppsminskning
            eller anpassning kommer att vara otillräckliga ifall kvinnor inte
            deltar fullt ut i utformning, beslutsfattande och genomförande.
            För att klimatanpassningen ska vara effektiv måste bakomliggande
            underlag innehålla genusanalyser av de åtgärder som görs. Sverige
            bör vara drivande för att jämställdhetsperspektivet och vikten
            av kvinnors delaktighet särskilt lyfts fram i alla klimatpolitiska
            sammanhang internationellt. Detta bör riksdagen ställa sig bakom
            och ge regeringen till känna.
          </p>
          <head xml:id="i-LzWbT4nyKfjn52kuBgxSzg" type="h1">
            6 Klimatpolitik i Sverige
          </head>
          <head xml:id="i-WtNToaP3Bq17A2U6DRPnA1" type="h2">
            6.1 Inför nationellt förbud mot fossil utvinning
          </head>
          <p xml:id="i-EadwJ2kCU8M2gx6SjJxb6v">
            För att Sverige ska vara ett föregångsland i klimatomställningen
            krävs politisk handlingskraft. Bolag har sökt efter skiffergas
            på en rad platser i Sverige, bl.a. på Öland och i Skåne. Skiffergas
            är fossilgas som bildas och binds i berggrund som består av skiffer.
            Det globala kommersiella intresset för denna energikälla är stort.
            Utvinning av ännu mer fossil energi skulle motverka den nödvändiga
            energiomställningen och dessutom riskera stora negativa miljöeffekter.
            Ett nationellt förbud mot utvinning av fossil energi bör införas.
            Detta bör riksdagen ställa sig bakom och ge regeringen till känna.
          </p>
          <p xml:id="i-GYrF7M4TcCuFECjrLVwWrv">
            I händelse av att riksdagen inte antar ovan nämnda förslag på
            nationellt förbud måste kommunernas självbestämmande värnas. Kommunal
            vetorätt mot utvinning av fossil energi bör införas. Detta bör
            riksdagen ställa sig bakom och ge regeringen till känna.
          </p>
          <head xml:id="i-xHawAKWgiwfr5HnsHM2c3" type="h2">
            6.2 Avveckla Vattenfalls brunkolsverksamhet i Tyskland
          </head>
          <p xml:id="i-9tYFSZ37xekiBzVg1dtQ4o">
            Sedan början av 1990-talet innehar svenska Vattenfall fyra brunkolskraftverk
            i östra Tyskland. Kolkraftverken förses med brunkol från fem gruvor
            i öppna dagbrott. De samlade utsläppen från Vattenfalls brunkolsverksamhet
            uppgick 2013 till 62 miljoner ton. Det är mer än Sveriges samlade
            utsläpp. Vattenfall har dessutom haft planer på att öppna ett
            antal nya dagbrott som sammantaget innehåller hela 1,2 miljarder
            ton brunkol.
          </p>
          <p xml:id="i-TmqXxRpYqGXDRinugqT8WT">
            Vänsterpartiet anser att Vattenfall ska vara det ledande energiföretaget
            i omställningen till en ekologiskt och ekonomiskt uthållig energiförsörjning.
            Bolaget bör genomföra en övergång till hållbar energiproduktion
            baserad på förnybara energikällor. Vi anser därför att Vattenfalls
            brunkolsverksamhet inte ska säljas utan istället successivt avvecklas.
            Vid försäljning till ny ägare skulle det bli fritt fram att driva
            brunkollsverksamheten vidare vilket skulle riskera stor negativ
            klimatpåverkan som följd. Se vår motion Vattenfall 2015/16:V250
            där Vänsterpartiets förslag angående bolaget finns samlade.
          </p>
          <head xml:id="i-6A8YgF6pgEQcn1EbdBxUyL" type="h2">
            6.3 Tydliggör konsumtionens påverkan på klimatet
          </head>
          <p xml:id="i-CvWqdVSzsJk1BdgtmRPHxR">
            En studie av Globala energisystem vid Uppsala universitet presenterade
            i september 2011 Sveriges konsumtionsbaserade utsläpp av växthusgaser.
            I studien ingick alla de utsläpp som svenska medborgare orsakar,
            dels genom konsumtion av inhemska och importerade produkter, dels
            genom de direkta utsläppen i offentlig sektor och i hushåll. Även
            utsläpp som svenskar orsakas pga. flygresor och övriga internationella
            transporter var medtagna. Resultatet från studien visade att de
            totala utsläppen ökade med ca 20 procent under perioden 1993–2005.
            I den officiella statistiken för Sverige under samma period uppvisas
            i stället en minskning med 10 procent.
          </p>
          <p xml:id="i-Nf3yT7ZWbv2Pv1sw6nVkpT">
            En sammanställning från Naturvårdsverket år 2015 visar att denna
            trend har förstärkts. Under perioden 1993 till 2012 har den del
            av utsläppen från svensk konsumtion som sker i andra länder ökat
            med 50 procent. Under samma tjugoårsperiod har de inhemska utsläppen
            i Sverige som orsakats av konsumtion minskat med 30 procent.
          </p>
          <p xml:id="i-PuLKsHT8FnWGrPzmsfz9hR">
            Vänsterpartiet anser att detta belyser två viktiga insikter.
            För det första att sambandet mellan ekonomisk tillväxt och klimatpåverkan
            inte är brutet. För det andra att rättvisa globala klimatavtal
            och nationella målsättningar behöver konsumtionsbaserad bokföring
            av växthusgasutsläppen. Alla utsläpp måste inkluderas. Vi löser
            inte klimatkrisen genom att flytta utsläppen utomlands.
          </p>
          <p xml:id="i-CzYSCjuNA8fgBJTZGa44mj">
            I nuläget rapporterar Naturvårdsverket årligen sin officiella
            statistik av växthusgasutsläpp till UNFCCC, FN:s klimatkonvention.
            I denna statistik ingår endast de utsläpp som sker inom Sverige.
            Den bygger med andra ord på ett produktionsperspektiv. Utsläppen
            från vår konsumtion synliggörs med andra ord inte, och därmed
            finns inte heller åtgärder och styrmedel för att komma till rätta
            med dessa snabbt växande utsläpp. Sammanslutningen Klimatmålsinitiativet
            har föreslagit att ett nytt etappmål införs för att mäta och minska
            Sveriges konsumtionsbaserade utsläpp. Vänsterpartiet välkomnar
            det förslaget och kommer att lyfta det inom ramen för Miljömålsberedningen.
          </p>
          <p xml:id="i-Kqj5kV1NZkywRi7XvfdcpA">
            I ett konsumtionsperspektiv ingår hela produktionskedjan av varor
            och tjänster, med hänsyn även till utsläpp som sker i andra länder,
            orsakad av svensk konsumtion. Däremot räknas utsläppen för det
            som exporteras från Sverige bort då konsumtionsutsläppen beräknas.
            Fram till dess att ett etappmål för konsumtionsrelaterade utsläpp
            införts anser Vänsterpartiet att det är av stor betydelse att
            dessa utsläpp uppmärksammas. Naturvårdsverket bör ges i uppdrag
            att till sin årliga officiella statistik av växthusgasutsläpp
            i Sverige som rapporteras till FN:s klimatkonvention även rapportera
            de konsumtionsbaserade utsläppen. Detta bör riksdagen ställa sig
            bakom och ge regeringen till känna.
          </p>
          <head xml:id="i-RHmUwn8MqRtYJaRCiBEgvZ" type="h2">
            6.4 Minska köttkonsumtionen
          </head>
          <p xml:id="i-KkRhzXYcAkWSd1Gx98iUhL">
            Livsmedelskonsumtionen, och köttkonsumtionen i synnerhet, har
            stor påverkan på klimatet. Sedan 1950-talet har världens köttkonsumtion
            mer än femfaldigats. Om inget görs kommer världens konsumtion
            av kött att fördubblas till 2050 jämfört med 1999 års nivåer.
            Enligt FAO-rapporten Livestock’s Long Shadow står den globala
            animalieindustrin för 18 procent av världens totala utsläpp av
            växthusgaser. I Sverige står animalieindustrin för utsläpp på
            närmare 10 miljoner ton växthusgaser, nästan lika mycket som utsläppen
            från alla personbilar i Sverige (Greenhouse gas emissions from
            Swedish consumption of meat, milk and eggs 1990 and 2005, SIK
            Rapport 794 2009, s. 26). Forskarnas slutsats är att om vi vill
            ha en hållbar klimatutveckling måste vi äta mindre kött. Enligt
            beräkningar från FN:s klimatpanels senaste rapport 2013 tyder
            mycket på att klimatpåverkan från animalieproduktionen är högre
            än vad som tidigare beräknats.
          </p>
          <p xml:id="i-nYNxeoe5oob1J1bu6qCjA">
            Enligt FAO:s rapport kan boskapssektorn vara en av de största
            orsakerna till förlusten av biologisk mångfald då den nyttjar
            30 procent av jordens landyta och 70 procent av all jordbruksmark
            i världen. Boskapssektorn är dessutom en av de främsta orsakerna
            till skövlingen av tropisk skog. Hela 70 procent av den tidigare
            skogsmarken i Latinamerika har omvandlats till betesmark. Regnskog
            skövlas även för odling av djurfoder som sedan exporteras till
            exempelvis EU:s köttproduktion, inte minst soja.
          </p>
          <p xml:id="i-JK5mr8fuYCHtFHw6QxQoZX">
            Stora delar av världen lider av vattenbrist. Enligt FAO står
            boskapssektorn bakom en stor del av det ökade användandet av vatten
            och nyttjar över åtta procent av världens vattenresurser. Köttproduktion
            förbrukar mycket mer vatten än produktion av vegetabilier. För
            att producera ett kilo vegetabilier krävs mellan 400 och 3 000
            liter vatten, medan kycklingkött kräver 6 000 liter och nötkött
            15 000 liter eller mer (Stockholm International Water Institute,
            More Nutrition Per Drop, 2004). För att hushålla med vattnet borde
            vi alltså äta mer vegetabilier och mindre kött. Det är också skillnad
            i klimathänseende på olika köttslag. Viltkött och fisk bidrar
            med minimala utsläpp av växthusgaser.
          </p>
          <p xml:id="i-U2WiUzbTJndaHFf8hFXhUE">
            Med internationella mått mätt är Sverige en storkonsument av
            animaliska produkter. Vår påverkan på klimatet är långt större
            än vad som är hållbart. Den svenska köttkonsumtionen har sedan
            1990 ökat med 47 procent till 88,5 kg per person och år 2013.
            Konsumtionsökningen består till största delen av importerat kött.
            Den ökande köttkonsumtionen har fått de svenska utsläppen att
            öka kraftigt. Enligt ”Trends in greenhouse gas emissions from
            consumption and production of animal food products” (Cederberg,
            Hedenus, Wirsenius, Sunessson, Animal July 2012) har utsläppen
            från den svenska konsumtionen av animalier ökat till 10 miljoner
            ton koldioxidekvivalenter. 10 miljoner ton är nästan lika mycket
            som utsläppen från Sveriges personbilar.
          </p>
          <p xml:id="i-8ZGUfjzxyRDzb2eYEEqgZZ">
            Enligt Naturvårdsverkets rapport ”Genusperspektiv på allmänhetens
            kunskaper och attityder till klimatförändringen” (2009) är mer
            än hälften av svenskarna beredda att minska sin köttkonsumtion
            för klimatets skull. Bland kvinnor är siffran så hög som 69 procent
            och en betydande andel har redan minskat sin konsumtion. Riksdag
            och regering har en helt avgörande roll för att underlätta för
            svenskarna att fortsätta att minska sin klimatpåverkan genom ett
            klimatsmart ätande.
          </p>
          <p xml:id="i-HQRGhNKp4uY5xHTWog5iE7">
            En ansvarsfull hållning vore därför att anta ett nationellt mål
            om en minskad köttkonsumtion. En handlingsplan bör tas fram för
            hur klimatpåverkan av livsmedelskedjan, inklusive animalieproduktionen,
            ska minskas. Detta bör riksdagen ställa sig bakom och ge regeringen
            till känna.
          </p>
          <p xml:id="i-FwXiNHo2zpcAo6CzcHjCqy">
            I Vänsterpartiets motion från föregående riksdagsår, 2014/15:255
            Hållbar mat, har vi tidigare redogjort för våra förslag för en
            mer hållbar matproduktion.
          </p>
          <head xml:id="i-YSfYBqPcux8vF1gGM1rK3X" type="h2">
            6.5 Utred koldioxidransonering
          </head>
          <p xml:id="i-BCJtfL5HBUuBwfuwYFQ1Hk">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-CLaA2p8iMMDoBcym6tfsbY">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag för bl.a. hur det påverkar andra styrmedel och
            de offentliga investeringarna för att minska utsläppen av koldioxid.
            En utredning bör därför tillsättas för att belysa effekterna av
            att införa koldioxidransonering i Sverige. Detta bör riksdagen
            ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-YHgC1vJiYJRwAyTjQaM6H4" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-WzAV9iD4937W5bCuvWMsyb" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-z2PGP1ydAnigBv39GN7x8" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-9Ux6SQBrC9hAhDRuHAoX3q" who="i-K3yJ7rruozYUK99nj91ffc">
              Hans Linde (V)
            </item>
            <item xml:id="i-Ub6RgLhrt6nPpXXeunHnoA" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-5ihZwePCjHSBPNF8wjEzqh" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
