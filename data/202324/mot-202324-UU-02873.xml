<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-UU-02873">
  <teiHeader>
    <fileDesc>
      <titleStmt>
        <title>med anledning av skr. 2023/24:114 Strategisk exportkontroll 2023 – krigsmateriel och produkter med dubbla användningsområden</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2873 av Håkan Svenneling m.fl. (V)</title>
          <idno type="rdwebb">HB022873</idno>
          <rs type="number">2873</rs>
          <orgName type="comitteeAbbreviation">UU</orgName>
          <ref type="dokument_url_text">https://data.riksdagen.se/dokument/HB022873/text</ref>
          <ref type="dokument_url_html">https://data.riksdagen.se/dokument/HB022873</ref>
          <ref type="dokumentstatus_url_xml">https://data.riksdagen.se/dokumentstatus/HB022873</ref>
          <ref type="pdf">https://data.riksdagen.se/fil/0956A8DF-19BB-4AFA-AAE9-F3FC52A0BF25</ref>
          <ref type="docx">https://data.riksdagen.se/fil/22D016F0-9CD1-4A16-9FDE-8AB6C4876381</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Hn2xAAaqgQLyS3k5RBuXkb</idno>
            <name>Andrea Andersson Tay</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-U8W4uUAKEoMtNdRs3JJRK8</idno>
            <name>Kajsa Fredholm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda W Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-S2nAbNwfz4eS9WueN3PEwZ" type="basedOn"/>
        <correspContext corresp="i-S2nAbNwfz4eS9WueN3PEwZ">
          <ref>Skrivelse 2023/24:114</ref>
        </correspContext>
        <correspAction xml:id="i-KgVrxGAS5Z9YQsHCUpceur" type="signed"/>
        <correspContext corresp="i-KgVrxGAS5Z9YQsHCUpceur">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-Hn2xAAaqgQLyS3k5RBuXkb"/>
          <note type="signatory" corresp="i-U8W4uUAKEoMtNdRs3JJRK8"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-xhZqNxfTqvaqfcqP8ZXfH" type="submitted">
          <date when="2024-04-18"/>
          <time when="17:27:47"/>
        </correspAction>
        <correspAction xml:id="i-9ZusdjJTePeVqMhG2AjmDK" type="dismissed">
          <date when="2024-04-24"/>
        </correspAction>
        <correspAction xml:id="i-NzxX93LC9KAdCZDobXwpG6" type="reviewed">
          <date when="2024-04-24"/>
          <time when="14:29:26"/>
        </correspAction>
        <correspAction xml:id="i-P46DU3AkVHWmGScLjtafhm" type="referred">
          <date when="2024-04-25"/>
        </correspAction>
        <correspAction xml:id="i-KL7w2Npbe5p5K6JPh1p2xQ" type="assigned">
          <date when="2024-04-26"/>
          <time when="14:45:12"/>
        </correspAction>
        <correspContext corresp="i-KL7w2Npbe5p5K6JPh1p2xQ">
          <ref type="assignedTo">Utrikesutskottet</ref>
        </correspContext>
        <correspAction xml:id="i-Gz6QGDx74ndUBQwXAbdwyf" type="behandlas_i"/>
        <correspContext corresp="i-Gz6QGDx74ndUBQwXAbdwyf">
          <ref type="uppgift">2023/24:UU9</ref>
          <ref type="ref_dok_id">HB01UU9</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2023 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AwAdTWqmQJcELWNGyRfS3t" type="motHeader">
        <div xml:id="i-8TPVnzeqPP6fzrN3ZbJvCs" type="motTitle">
          Motion till riksdagen 2023/24:2873 av Håkan Svenneling m.fl.
          (V) med anledning av skr. 2023/24:114 Strategisk exportkontroll
          2023 – krigsmateriel och produkter med dubbla användningsområden
        </div>
      </div>
      <div xml:id="i-FdiamTqw6kJh7SpkNFPRpP" type="motBody">
        <div xml:id="i-YMAgN5gBYY6k4cZy4FRhAo" type="TOC">
          <head xml:id="i-SwWVnSFVXQ7V37Rn75VWGr">
            1 Innehållsförteckning
          </head>
          <list xml:id="i-6m2Umhc7M38jsbazXu2VAG">
            <item xml:id="i-P6Fa6Ld4RxCtRNASU7T16R" style="indent-level: 1">
              1 Förslag till riksdagsbeslut
            </item>
            <item xml:id="i-KmPicyx9rw42RYnqbgVLpJ" style="indent-level: 1">
              2 Sverige ska stå upp för demokrati och fredliga lösningar
            </item>
            <item xml:id="i-UFLxofUact6Gz7pWZwaokW" style="indent-level: 1">
              3 Det svenska regelverket för export av krigsmateriel
            </item>
            <item xml:id="i-KaVuRDy31L6xLD5wMsUhq8" style="indent-level: 1">
              4 Svensk krigsmaterielexport
            </item>
            <item xml:id="i-VNmVGP4Xior59XuyXZDSUt" style="indent-level: 2">
              4.1 Ukraina
            </item>
            <item xml:id="i-PmN2moUnwuDXoTruxahF71" style="indent-level: 2">
              4.2 Nato
            </item>
            <item xml:id="i-Jmt9XbqfoVFDXb5wLb7njL" style="indent-level: 2">
              4.3 Krigförande länder i Jemen
            </item>
            <item xml:id="i-92e7YxWBuJrL4wcuW5F7BE" style="indent-level: 2">
              4.4 Brasilien
            </item>
            <item xml:id="i-2f8Me8knuAxr4ifcCJj7tD" style="indent-level: 2">
              4.5 Indien och Pakistan
            </item>
            <item xml:id="i-96fUYRG8Jk8Rqr87B1SpqA" style="indent-level: 2">
              4.6 Filippinerna
            </item>
            <item xml:id="i-La7vT16nbVD4RVoRcXF7Y3" style="indent-level: 2">
              4.7 Israel
            </item>
            <item xml:id="i-9TWe11sae5soHwV37D4VZk" style="indent-level: 2">
              4.8 Turkiet
            </item>
            <item xml:id="i-D59JD3jbhzfVzRy5mZkDaB" style="indent-level: 2">
              4.9 Myanmar
            </item>
            <item xml:id="i-R8kpx9Gofz9531r2TxLXEz" style="indent-level: 1">
              5 Produkter med dubbla användningsområden
            </item>
            <item xml:id="i-DB1ygsMHqZr7V5XNLn8q4t" style="indent-level: 1">
              6 Den svenska regeringens förhållningssätt
            </item>
            <item xml:id="i-GG1oDUu51zbGCQXYLBoi7G" style="indent-level: 2">
              6.1 Den feministiska utrikespolitiken
            </item>
            <item xml:id="i-4M7xwE5phsBFhXzXXS1Kqn" style="indent-level: 2">
              6.2 Vapenimport
            </item>
          </list>
        </div>
        <div xml:id="i-6EYwrFMUBAvrR1XWV5tDnP" type="motProposal" subtype="förslag">
          <head xml:id="i-GdxdMpsqHFhfhzGKjpX4ZL">
            1 Förslag till riksdagsbeslut
          </head>
          <list xml:id="i-BooNjoRvnzDJg3ax5L4pb6">
            <item xml:id="i-HP5iP1rzq5pJGECnZn2DSi" sortKey="Yrkande 1">
              Riksdagen ställer sig bakom det som anförs i motionen om att
              regeringen bör få i uppdrag att snarast genomföra en grundlig
              utvärdering av det förändrade regelverket och tillkännager detta
              för regeringen.
            </item>
          </list>
          <list xml:id="i-PNEb32X8oRsgPhKH9KikHj">
            <item xml:id="i-JHg4HuuCQyr1gWS4JX9mpL" sortKey="Yrkande 2">
              Riksdagen ställer sig bakom det som anförs i motionen om att
              Sverige inte ska godkänna följdleveranser av krigsmateriel som
              gäller affärer som gjordes innan det nya regelverket trädde i
              kraft, till icke-demokratiska och krigförande länder eller till
              länder med allvarliga och omfattande kränkningar av mänskliga
              rättigheter, och detta tillkännager riksdagen för regeringen.
            </item>
          </list>
          <list xml:id="i-F6i4cWn9Xr8Q65ikjxiQ4t">
            <item xml:id="i-SGS2ayMXHt4DjmhtsEDJ1j" sortKey="Yrkande 3">
              Riksdagen ställer sig bakom det som anförs i motionen om att
              Inspektionen för strategiska produkter (ISP) bör hänskjuta prövningen
              till regeringen av alla utförseltillstånd till icke-demokratiska
              och krigförande länder eller till länder med allvarliga och omfattande
              kränkningar av mänskliga rättigheter, inklusive framtida följdleveranser,
              för bedömning enligt det förändrade regelverket och tillkännager
              detta för regeringen.
            </item>
          </list>
          <list xml:id="i-3Nb77EeH94LWTegJcjq4Vd">
            <item xml:id="i-HtaaWU5vwXjqxfAJXUUqHo" sortKey="Yrkande 4">
              Riksdagen ställer sig bakom det som anförs i motionen om att
              regeringen i kommande skrivelser om strategisk exportkontroll
              bör redovisa enligt vilken version av lagen exporttillståndet
              har beviljats och tillkännager detta för regeringen.
            </item>
          </list>
          <list xml:id="i-U822BwrsEn4KXMyaaSe8Vw">
            <item xml:id="i-XJg6j7VPgRH5bN7MXkXouv" sortKey="Yrkande 5">
              Riksdagen ställer sig bakom det som anförs i motionen om att
              all vapenexport till de länder som deltar militärt i kriget i
              Jemen, följdleveranser inkluderat, bör upphöra omgående och tillkännager
              detta för regeringen.
            </item>
          </list>
          <list xml:id="i-WBd9qifqBNWL8G9yzba6Ff">
            <item xml:id="i-EHajgkg74wwNyBd1MTa9oT" sortKey="Yrkande 6">
              Riksdagen ställer sig bakom det som anförs i motionen om att
              Sverige skyndsamt bör ta initiativ i EU och FN för ett internationellt
              vapenembargo mot samtliga krigförande länder i Jemen och tillkännager
              detta för regeringen.
            </item>
          </list>
          <list xml:id="i-QRMi4FAjCdSqJwLqzHdc2w">
            <item xml:id="i-GKCq8rCAy4ik5o53oTQr9D" sortKey="Yrkande 7">
              Riksdagen ställer sig bakom det som anförs i motionen om att
              regeringen bör utvärdera utvecklingen i Brasilien och agera för
              att svensk krigsmateriel inte bidrar till kränkningar av mänskliga
              rättigheter eller skapar instabilitet i regionen, och detta tillkännager
              riksdagen för regeringen.
            </item>
          </list>
          <list xml:id="i-VGFteAXfVUpczAbGQujbvG">
            <item xml:id="i-CVw8rTBQZbSfM4Ke2xNT6H" sortKey="Yrkande 8">
              Riksdagen ställer sig bakom det som anförs i motionen om att
              all vapenexport till Israel, följdleveranser inkluderat, bör upphöra
              omgående och tillkännager detta för regeringen.
            </item>
          </list>
          <list xml:id="i-FpRBkZisAgaxg7x2EN8S4y">
            <item xml:id="i-Gq2AzQz25VaiqymjqAdJMt" sortKey="Yrkande 9">
              Riksdagen ställer sig bakom det som anförs i motionen om att
              regeringen bör undersöka förutsättningarna för att sikten och
              andra liknande produkter ska omfattas av svensk vapenexport och
              tillkännager detta för regeringen.
            </item>
          </list>
          <list xml:id="i-2gd6g4rcmKTUod5Ctr9vDs">
            <item xml:id="i-HP6Dqeqz52655A3egHiaT" sortKey="Yrkande 10">
              Riksdagen ställer sig bakom det som anförs i motionen om att
              Sverige bör ta initiativ till ett EU-gemensamt vapenembargo mot
              Israel och tillkännager detta för regeringen.
            </item>
          </list>
          <list xml:id="i-DEsbTK4ccRjAj2wJr1Hhm9">
            <item xml:id="i-G9YZtBeZ1PESB8spLRRacM" sortKey="Yrkande 11">
              Riksdagen ställer sig bakom det som anförs i motionen om att
              Sverige inte ska exportera krigsmateriel till Turkiet och tillkännager
              detta för regeringen.
            </item>
          </list>
          <list xml:id="i-FKty9zpf2ZRAAP4Pdoxrr8">
            <item xml:id="i-HANnv4QHan7AwNiWLv9Yhg" sortKey="Yrkande 12">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
          </list>
          <list xml:id="i-Ab2LZXC3uM5gPajLe9bX3S">
            <item xml:id="i-F8CV99gRS1rHE4HYC7bfFP" sortKey="Yrkande 13">
              Riksdagen ställer sig bakom det som anförs i motionen om att
              regeringen bör återkomma med en strategi för att stoppa vidareexporten
              och säkerställa att militärjuntan i Myanmar inte stärks med svensk
              krigsmateriel, och detta tillkännager riksdagen för regeringen.
            </item>
          </list>
          <list xml:id="i-26jTTa8ojpwdNtnaxo6eYq">
            <item xml:id="i-5RrHQqSaxSbXhvHSuSBHHY" sortKey="Yrkande 14">
              Riksdagen ställer sig bakom det som anförs i motionen om att
              regeringen bör initiera en utredning för att se över hur exportkontrollen
              av produkter med dubbla användningsområden ska kunna skärpas ytterligare
              och tillkännager detta för regeringen.
            </item>
          </list>
          <list xml:id="i-KpoyAGxptLZdftidtN4kZJ">
            <item xml:id="i-PAzdUPR9YxtcQc6R5ps739" sortKey="Yrkande 15">
              Riksdagen ställer sig bakom det som anförs i motionen om att
              regeringen bör återkomma med kriterier för att avgöra vad som
              räknas som allvarliga och omfattande kränkningar av mänskliga
              rättigheter och tillkännager detta för regeringen.
            </item>
          </list>
          <list xml:id="i-5cTqTN6z9PFtYDnu5dHKU7">
            <item xml:id="i-DixWttiWpMmsGPuwth7jVF" sortKey="Yrkande 16">
              Riksdagen ställer sig bakom det som anförs i motionen om att
              regeringen bör tillsätta en utredning för att se över hur import
              av krigsmateriel ska genomföras och integreras inom det förändrade
              regelverket och tillkännager detta för regeringen.
            </item>
          </list>
        </div>
        <div xml:id="i-LZy2ZBu37S8wqN9MMKAkfj" type="motContent">
          <head xml:id="i-4ThBb5MCYUyR3qsBDXVgzw" type="h1">
            2 Sverige ska stå upp för demokrati och fredliga lösningar
          </head>
          <p xml:id="i-5ezd8TKN6QfKhUzeKAvG9R">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt arbetar
            för fred och nedrustning och ett land som fördömer varje brott
            mot de mänskliga rättigheterna, oavsett var, av vem eller med
            vilka motiv de begås. Sverige har alla möjligheter att vara en
            sådan röst, men då krävs det att vi slutar beväpna auktoritära
            regimer och stater som begår allvarliga och omfattande brott mot
            de mänskliga rättigheterna. Om vi inte gör det är vi inte trovärdiga
            i vårt arbete för mänskliga rättigheter, nedrustning, fred och
            jämställdhet.
          </p>
          <p xml:id="i-ATsuHGXXkRwxCKqKxZfTjy">
            Regeringens skrivelse 2023/24:114 Strategisk exportkontroll 2023
            – krigsmateriel och produkter med dubbla användningsområden visar
            att den svenska vapenexporten fortsatt befinner sig på en historiskt
            hög nivå. År 2023 exporterade svenska företag krigsmateriel till
            ett värde av drygt 18 miljarder kronor. Exportvärdet ökade därmed
            med ca 18 procent jämfört med föregående år.
          </p>
          <p xml:id="i-S3MDQGP7PTTvC6t6QQjNc9">
            Bland köparna av svenska vapen under 2023 återfinns en rad diktaturer,
            krigförande stater och länder som begår allvarliga och omfattande
            brott mot de mänskliga rättig­heterna. Vi återfinner även länder
            som tar stora steg tillbaka i sin demokratiutveckling och där
            vi ser att våld och förföljelse av minoriteter och politisk opposition
            ökar.
          </p>
          <p xml:id="i-5ZgpjpEgSxmWYqZVzwt8U1">
            Dubbelmoralen i svensk vapenexport blir tydligast i vapenexporten
            till de stater som krigar i Jemen. Samtidigt som regeringen talar
            om vikten av demokrati, fred och kvinnors rättigheter beväpnar
            Sverige krigförande diktaturer som systematiskt kränker kvinnors
            rättigheter och bombar det jemenitiska folket. Sverige kommer
            inte med trovärdighet att vara en röst för mänskliga rättigheter
            någonstans på jorden så länge denna vapenexport fortsätter.
          </p>
          <p xml:id="i-7eZQHbFDtshKSwbDU8Yb27">
            Det går heller inte att som utrikesministern deklarera att demokratiska
            värderingar ska vara kärnan i den svenska utrikespolitiken samtidigt
            som Sverige vikt sig för Turkiets påtryckningar om bl.a. vapenexport
            för att släppa igenom ett svenskt medlem­skap i Nato. Vänsterpartiets
            mål är tydligt. Vi vill se en värld i fred, utan vapen.
          </p>
          <head xml:id="i-F24VbYPJ6dAirtXptQui5A" type="h1">
            3 Det svenska regelverket för export av krigsmateriel
          </head>
          <p xml:id="i-Cq2fXafYegG8nFjX2NKAUS">
            Det nya regelverket för export av krigsmateriel trädde i kraft
            2018. Syftet var att skärpa exportkontrollen av krigsmateriel
            gentemot icke-demokratiska stater. Dessvärre har inte förändringarna
            haft avsedd effekt. Sverige exporterar fortfarande vapen till
            diktaturer och länder som gör sig skyldiga till allvarliga övergrepp
            på de mänskliga rättigheterna. Skrivelse 2023/24:114 Strategisk
            exportkontroll 2023 – krigsmateriel och produkter med dubbla användningsområden
            är den femte statistiska sammanställning som redogör för ett helt
            år med det nya regelverket från 2018, som innehåller de förändrade
            riktlinjerna. Dessa riktlinjer inkluderar mottagarlandets demokratiska
            status, respekt för mänskliga rättigheter, exportens påverkan
            på en rättvis och hållbar utveckling i den mottagande staten,
            följdleveranser och internationell samverkan. Den mottagande statens
            demo­kratiska status uttrycks vara den viktigaste ändringen.
          </p>
          <p xml:id="i-PkXpSw3nA4srBp3Yn9VEye">
            Skrivelsen ger oss därmed en möjlighet att återigen se vilken
            effekt det nya regel­verket har haft. Vänsterpartiet ser fortsatt
            positivt på att underlaget innehåller mer information än tidigare
            år eftersom det ökar transparensen och öppenheten kring vapenexporten.
            Att den svenska exporten till icke-demokratiska stater fortgår
            visar dock på att regelverket har varit helt tandlöst när det
            gäller att sätta stopp för export till diktaturer och andra länder
            med omfattande demokratiska brister.
          </p>
          <p xml:id="i-EFpSLjzHJHNV9cYSbNsMWT">
            Det befintliga regelverket har framför allt två stora luckor.
            Den första handlar om att regelverket bara gäller tillstånd för
            nya affärer som ingåtts efter den 15 april 2018. Alla affärer
            som anses ha en koppling till affärer som beviljades innan villkoret
            på demokrati trädde i kraft kan klassas som s.k. följdleveranser
            och därmed undkomma den nya tillståndsprövningen. Följdleveranser
            kan handla om reservdelar, ammunition eller helt nya system av
            samma typ som tidigare levererats. Följdleveranser har ingen tidsgräns
            utan kan fortsätta hur länge som helst. Det pågår exempelvis följdleveranser
            till system som ursprungligen levererades från Sverige för 30–40
            år sedan, enligt Inspektionen för strategiska produkter (ISP).
            Följdleveranser har länge varit ett av de största kryphålen i
            den svenska vapenexportregleringen och innebär att exporten kan
            fortsätta trots att inga helt nya affärer tillåts. En lagstiftning
            som inte inkluderar följdleveranser blir verknings­lös om syftet
            är att sluta exportera vapen till krigförande och icke-demokratiska
            stater. Där kan t.ex. nämnas de tillstånd för följdleveranser
            till Israel som ISP beviljat under 2023.
          </p>
          <p xml:id="i-FgSetiRqQNauFaXCJyAsgA">
            Den andra luckan i regelverket är att det inte innebär ett stopp
            av export till icke-demokratiska stater, utan brister i den demokratiska
            statusen ska enbart påverka bedömningen och utgöra ”hinder” för
            export. Om det sedan anses finnas ”avsevärda nationella försvars-
            eller säkerhetspolitiska intressen” kan export ändå beviljas.
            Ställningstagandet att inte stödja och legitimera odemokratiska
            och förtryckande regimer kan därmed åsidosättas om andra intressen
            anses väga tyngre i bedömningen. Ett tydligt exempel är hur Sveriges
            ansökan om Natomedlemskap påverkat vapen­exporten till det odemokratiska
            Turkiet. För första gången sedan exporten stoppades 2019 har nu
            tillstånd för export till landet återigen beviljats.
          </p>
          <p xml:id="i-4CEoto8L6YH7YYRDpGixxr">
            Vänsterpartiet anser att det är under all kritik att det regelverk
            som tog sju år att arbeta fram och som den dåvarande regeringen
            uttryckte skulle göra ett av världens striktaste regelverk ännu
            striktare inte har bidragit till en minskning av svensk vapen­export
            till krigförande och icke-demokratiska länder som syftet var utan
            snarare tvärtom.
          </p>
          <p xml:id="i-FgZUcvL9YsqaBCvtTSC6bm">
            Andelen vapenexport som går till odemokratiska stater är t.o.m.
            markant högre åren efter att det nya regelverket trädde i kraft.
            Regeringen bör få i uppdrag att snarast genomföra en grundlig
            utvärdering av det förändrade regelverket. Detta bör riksdagen
            ställa sig bakom och ge regeringen till känna.
          </p>
          <p xml:id="i-4yHHR3s9DYTDkj6pJNtQZs">
            Vänsterpartiet anser att problemen med det nya regelverket ligger
            både i dess utformning och i hur det tolkas. I bilaga 1 s. 48
            i skrivelsen beskrivs hur följdleveranser har en särställning
            i de svenska riktlinjerna för utförsel:
          </p>
          <p xml:id="i-PLnTth5xASdfyndLpD93Am">
            Enligt riktlinjerna bör tillstånd beviljas för utförsel av reservdelar
            till krigsmateriel som tidigare har exporterats eller överförts
            med tillstånd, om det inte finns ett ovillkorligt hinder. Detsamma
            bör gälla beträffande speciell ammunition till tidigare levererad
            krigsmateriel och andra leveranser som har direkt samband med
            tidigare levererad krigsmateriel. Följdleveranser bör bedömas
            från fall till fall enligt dessa förutsättningar. De tidigare
            riktlinjerna gäller följdleveranser till export som godkändes
            före den 15 april 2018.
          </p>
          <p xml:id="i-Pa1PBtqGCqb5Q5RG63UGnK">
            Vänsterpartiet menar att följdleveranser inte ska kunna ske till
            icke-demokratiska och krigförande länder eller till länder som
            begår allvarliga och omfattande kränkningar av mänskliga rättigheter.
            Framtida följdleveranser ska liksom helt nya affärer bedömas enligt
            det förändrade regelverket. Det skulle innebära att Sverige inte
            längre exporterade krigsmateriel till icke-demokratiska stater
            i den utsträckning som görs i dag.
          </p>
          <p xml:id="i-HMv4JTnrpi4dsG6Pa5Phti">
            Sverige ska inte godkänna följdleveranser av krigsmateriel som
            gäller affärer som gjordes innan det nya regelverket trädde i
            kraft till icke-demokratiska och krigförande länder eller till
            länder med allvarliga och omfattande kränkningar av mänskliga
            rättigheter. Detta bör riksdagen ställa sig bakom och ge regeringen
            till känna.
          </p>
          <p xml:id="i-P7QH9Q2wPKyhqkBwcASE71">
            Regeringen ska ta ansvar för att det förändrade regelverket också
            får effekt i bedömningar av krigsmaterielexporten. ISP bör hänskjuta
            prövningen till regeringen av alla utförseltillstånd till icke-demokratiska
            och krigförande länder eller länder med allvarliga och omfattande
            kränkningar av mänskliga rättigheter, inklusive framtida följdleveranser,
            för bedömning enligt det förändrade regelverket. Detta bör riksdagen
            ställa sig bakom och ge regeringen till känna.
          </p>
          <p xml:id="i-4iAKNU2AqLAhFyir697Csm">
            Vänsterpartiet anser också att transparensen kring vilken version
            av lagstiftningen, främst före eller efter den 15 april 2018,
            besluten om export lutar sig mot måste säker­ställas. I kommande
            skrivelser om strategisk exportkontroll bör regeringen redovisa
            enligt vilken version av lagen exporttillståndet har beviljats.
            Detta bör riksdagen ställa sig bakom och ge regeringen till känna.
          </p>
          <head xml:id="i-9uVWuQXhRHv8GrQTpRXVG2" type="h1">
            4 Svensk krigsmaterielexport
          </head>
          <p xml:id="i-5g8SevXjXKuTx2SzQFpkcJ">
            Under 2023 tog 62 länder emot leveranser av krigsmateriel från
            Sverige. Värdet på krigsmaterielexporten uppgick 2023 till drygt
            18 miljarder kronor. Jämfört med föregående år ökade exportvärdet
            med ca 18 procent. Omfattningen av den svenska vapenexporten befinner
            sig därmed på historiskt mycket höga nivåer.
          </p>
          <p xml:id="i-RCQPcF8kquSTuxzsKSzc7h">
            Under 2023 innehade 382 företag, myndigheter och privatpersoner
            tillstånd att tillverka eller tillhandahålla krigsmateriel. Sedan
            den nya lagstiftningen trädde i kraft 2018 har antalet tillståndshavare
            mer än fördubblats. Skrivelsen anger att en anledning till det
            är att ändringar i lagen om krigsmateriel innebär att ytterligare
            verksamhet kräver tillstånd. Det kan ses som positivt, men det
            bör inte förringas att den största anledningen till denna ökning
            är att själva vapenexporten ökat under en längre tid.
          </p>
          <p xml:id="i-BfcAYBj1Y9e1brwj7qZEh5">
            De tio största mottagarländerna för svensk krigsmateriel 2023
            var USA, Brasilien, Norge, Förenade Arabemiraten, Tyskland, Indien,
            Nederländerna, Sydafrika, Pakistan och Storbritannien. Under åren
            2021–2023 gick 32 procent av den svenska vapen­exporten till icke-demokratier,
            dvs. länder med stora demokratiska brister på ett eller flera
            områden. Under 2023 exporterade t.ex. Sverige vapen till Förenade
            Arabemiraten, Saudiarabien, Thailand och en rad andra länder som
            enligt Freedom House klassas som ofria eller delvis ofria.
          </p>
          <p xml:id="i-BpzR23BM1rGi1X7qNanDyP">
            Redan före det förnyade regelverket för krigsmaterielexport rådde
            ett principförbud för vapenexport i Sverige. Enligt lagen (1992:1300)
            om krigsmateriel får sådan endast exporteras om det finns säkerhets-
            eller försvarspolitiska skäl för det och det inte strider mot
            Sveriges internationella förpliktelser eller Sveriges utrikespolitik.
            Därefter bygger tillståndsprövningen på en helhetsbedömning. Vänsterpartiet
            anser att säkerhets- och försvarspolitiska intressen i alltför
            stor utsträckning prioriteras högre än om ett land är involverat
            i, eller riskerar att dras in i, en väpnad konflikt eller om det
            förekommer allvarliga kränkningar av mänskliga rättigheter i landet.
          </p>
          <head xml:id="i-12RJj1dhrrTmgK6DR6RpYZ" type="h2">
            4.1 Ukraina
          </head>
          <p xml:id="i-HcAW4cveoE3gxuAB6PzfLo">
            Den 24 februari 2022 invaderade Ryssland Ukraina. Anfallet var
            kulmen på en längre tids utveckling och skedde bara tre dagar
            efter att Ryssland erkänt de ockuperade om­rådena Donetsk och
            Luhansk som självständiga stater. Rysslands brutala anfallskrig
            strider mot folkrätten. I skrivelsen tas de svenska militära bidragen
            till Ukraina upp. Ukrainas folk kan inte lämnas ensamt mot den
            ryska militära övermakten. Med stöd i folkrätten och FN-stadgan
            står Vänsterpartiet bakom Sveriges både militära, ekono­miska
            och humanitära stöd till Ukraina. Människors rätt att leva i fred
            och trygghet är ovillkorlig, och varje lands möjlighet att självt
            få styra över sin framtid måste försvaras. Rysslands stormaktsaggression
            utgör ett hot mot en regelbaserad världsordning och är ett flagrant
            brott mot de principer om fred, avspänning och internationellt
            samarbete som bör råda.
          </p>
          <p xml:id="i-4ngu4r22uek1wZzW6v8D9E">
            Det är viktigt att följa upp var svenska vapen hamnar i Ukraina.
            Erfarenheterna från tidigare konflikter visar att vapen ”kan få
            fötter” efter avslutat krig. Ukraina har agerat trovärdigt. Det
            är viktigt att den noggrannheten består.
          </p>
          <head xml:id="i-K9WpyUTwP5XoBCn9TBwjXe" type="h2">
            4.2 Nato
          </head>
          <p xml:id="i-BfSiF6HR3YADVtsnbZksES">
            I skrivelsen beskrivs hur ett svenskt medlemskap i Nato förändrar
            förutsättningarna för krigsmaterielexport inom det nationella
            regelverket och att regeringen i november 2023 tillsatte utredningen
            En modern exportkontroll av krigsmateriel i ljuset av ett svenskt
            Natomedlemskap. Utredningen ska se över riktlinjerna för utförsel
            och annan utlands­samverkan i ljuset av ett svenskt Natomedlemskap
            samt internationella materiel­samarbeten och reglering av underleverantörer
            till svensk försvarsindustri. Det beskrivs vidare hur enbart ansökan
            om medlemskap påverkat bedömningen av befintligt regelverk. ISP
            beviljade under 2022 tillstånd för följdleveranser till Turkiet,
            med hänsyn till ”de förändrade försvars- och säkerhetspolitiska
            omständigheterna”. Utan att förändra lagstiftningen är det alltså
            plötsligt möjligt att återigen exportera vapen till Turkiet, trots
            att landet så sent som 2022 gjort sig skyldigt till militära attacker
            i grannländerna. Vänsterpartiet varnade tidigt för riskerna med
            att ansöka om medlem­skap i en militär allians med bl.a. Turkiet.
            Att andra länder ska tillåtas diktera villkoren för svensk politik
            är oacceptabelt. 2022 exporterade Sverige vapen till Albanien.
            ISP:s generaldirektör Carl Johan Wieslander menar att sannolikt
            hade inte export till vare sig Turkiet eller Albanien beviljats
            om det inte vore för Sveriges Natoansökan (DI den 17 mars 2023).
            Sverige måste ha en självständig politik när det gäller vapenexport,
            som inte styrs eller påverkas av Nato.
          </p>
          <head xml:id="i-RBe2rs4sB5A8Tu4B3b2ZQg" type="h2">
            4.3 Krigförande länder i Jemen
          </head>
          <p xml:id="i-J5zrFikou3PjLVg1WgvFZK">
            I mars 2015 inledde en militärallians, under ledning av Saudiarabien,
            flyganfall mot huthirebellerna i Jemen, vilka i sin tur får stöd
            från Saudiarabiens ärkefiende Iran. Kriget i Jemen pågår fortfarande
            och beskrivs av FN som en av världens värsta humanitära kriser.
            Över 24 miljoner människor, 80 procent av befolkningen, behöver
            humanitärt stöd. Av dem är över 12 miljoner barn. Den koalition
            som strider mot huthirebellerna i Jemen består, utöver Saudiarabien,
            av Bahrain, Kuwait, Förenade Arabemiraten, Egypten, Jordanien,
            Marocko, Senegal och Sudan. Fram till 2017 var även Qatar med
            i koalitionen. På Afrikas horn har luftrum, territorialvatten
            och militär­baser även gjorts tillgängliga av Eritrea, Somalia
            och Djibouti. Sverige har sedan bombningarna av Jemen startade
            exporterat krigsmateriel till sex av staterna som deltar i koalitionen.
            Bland mottagarna av exporten 2023 finns flera av de stridande
            parterna med, nämligen Förenade Arabemiraten, Saudiarabien och
            Kuwait. Enbart under 2023 gäller det export av krigsmateriel till
            ett värde av över 300 miljoner kronor. Sedan kriget startade har
            Sverige exporterat krigsmateriel till ett värde av över 14 miljarder
            kronor.
          </p>
          <p xml:id="i-PU9t83T8qZwvFHHFG3zAq7">
            Samtliga av de länder som deltar i kriget i Jemen och som mottar
            svenska vapen är att betrakta som auktoritära stater som bryter
            mot de mänskliga rättigheterna. Länderna deltar uppenbarligen
            även i en väpnad konflikt. De uppfyller därmed samtliga huvud­kriterier
            för att inte beviljas export av svensk krigsmateriel.
          </p>
          <p xml:id="i-BtHJcRjYk9S8uZ7hYeniHu">
            Trots alla additionella regelverk och skrivningar, utöver lagen
            (1992:1300) om krigsmateriel, fortsätter vapenexporten till dessa
            länder. Att Sverige fortsätter att förse icke-demokratiska och
            krigförande stater med krigsmateriel är allvarligt, vanhedrande
            och högst oansvarigt. FN:s expertgrupp i Jemen rapporterade i
            september 2020 att länder som exporterar krigsmateriel till de
            krigförande staterna inte kan säkerställa att materielen inte
            kommer att användas för att begå krigsbrott. Det finns möjligheter
            inom det svenska regelverket att ge avslag till följdleveranser
            och dra tillbaka redan godkända vapenaffärer om det finns särskilda
            skäl för det. Det brutala krig som pågår i Jemen anser Vänsterpartiet
            är ett tillräckligt starkt skäl.
          </p>
          <p xml:id="i-PEugP7mubWMcuCtJzANuEp">
            All vapenexport till de länder som deltar militärt i kriget i
            Jemen, följdleveranser inkluderat, bör upphöra omgående. Detta
            bör riksdagen ställa sig bakom och ge reger­ingen till känna.
          </p>
          <p xml:id="i-UX95TSjsfbBCFGQUXx8FHe">
            Europaparlamentet har antagit flera resolutioner med krav på
            vapenembargon mot de stater som ingår i den saudiskledda koalitionen
            och enligt Europaparlamentet strider exporten av vapen till exempelvis
            Saudiarabien mot EU:s egna regler. Det är en tydlig signal till
            medlemsstaterna att sluta exportera vapen till Saudiarabien. Vänsterpartiet
            delar den uppfattningen och menar att regeringen bör agera i enlighet
            med Europa­parlamentets rekommendation.
          </p>
          <p xml:id="i-QUCupqZH16p7895wpWJpcZ">
            Flera internationella organisationer, däribland svenska Rädda
            Barnen, arbetar för ett totalstopp av export av vapen till alla
            parter som krigar i Jemen. Arbetet har haft vissa framgångar i
            Tyskland, Norge och Danmark samt nyligen i USA och Italien. Tyvärr
            har inte den svenska regeringen ställt sig bakom kravet. Om Sverige
            ställde sig bakom kravet skulle det ge stöd till FN:s generalsekreterares
            upprop för vapenvila och fred i en tid då alla resurser måste
            mobiliseras för att hindra den humanitära krisen.
          </p>
          <p xml:id="i-5fmLzdd7zPQs71P9EwUiRL">
            Sverige bör skyndsamt ta initiativ i EU och FN för ett internationellt
            vapenembargo mot samtliga krigförande länder i Jemen. Detta bör
            riksdagen ställa sig bakom och ge regeringen till känna.
          </p>
          <head xml:id="i-M9qcvWSWB5RwKNb9pJPmdE" type="h2">
            4.4 Brasilien
          </head>
          <p xml:id="i-CT3FBs9PD1bCPGMcRLkJq5">
            Brasilien var under 2023 den näst största köparen av svensk krigsmateriel.
            Det svensk-brasilianska kontraktet om stridsflygplanet Jas knyter
            Sveriges och Brasiliens regeringar till varandra i ett ömsesidigt
            beroende under lång tid framöver. Aktivt arbete har genom­förts
            för att få igenom denna affär inklusive att assistera Saab med
            det. Den svenska regeringen har gått i god för hela 40 miljarder
            kronor som Brasilien har fått i lån för att kunna ha råd att köpa
            Jas-planen och även vapen från Sydafrika och Israel.
          </p>
          <p xml:id="i-At8CQDzQdhAUKn11mCeMf4">
            Vänsterpartiet är mycket kritiskt till hur svenska regeringar
            agerat och den fortsatta affären måste bevakas noga, särskilt
            som Brasilien har uttryckt ett behov av ytterligare Jas-plan.
            Det finns stora risker att svenska vapen kommer att användas för
            att kränka mänskliga rättigheter och skapa instabilitet i Latinamerika.
            Även om den tidigare höger­populisten Jair Bolsonaro inte längre
            sitter vid makten har hans tid som president präglat utvecklingen
            i landet.
          </p>
          <p xml:id="i-Mf1BVY77fwL3WCUFsTEZ4n">
            Regeringen bör utvärdera utvecklingen i Brasilien och agera för
            att svensk krigs­materiel inte bidrar till kränkningar av mänskliga
            rättigheter eller skapar instabilitet i regionen. Detta bör riksdagen
            ställa sig bakom och ge regeringen till känna.
          </p>
          <head xml:id="i-7ZD4R2NYLBZmdHk3aTkr9M" type="h2">
            4.5 Indien och Pakistan
          </head>
          <p xml:id="i-Py1cjFggVijYSyCYee2mdG">
            Indien är världens folkrikaste land. Trots en växande medelklass
            domineras landet av stora klassklyftor, och det hinduiska kastsystemet
            präglar fortfarande delar av samhället även om det officiellt
            är avskaffat. Hundratals miljoner människor lever i fattigdom
            i Indien. Varje dag dör minst 382 barn under fem år på grund av
            smutsigt vatten och bristande sanitet. Enligt Plan International
            är 70 procent av Indiens ytvatten förorenat. Det beror främst
            på okontrollerade utsläpp av giftigt avfall från industriområdena.
            Även diskrimineringen mot kvinnor och flickor är djupt förankrad
            på alla nivåer i det indiska samhället. Våldet mot kvinnor och
            unga flickor är utbrett och trots att det är olagligt med barnäktenskap
            är det fortfarande vanligt förekommande. Indien räknas som världens
            farligaste land att vara kvinna i, räknat efter bl.a. sexuella
            övergrepp, trafficking och sexuellt slaveri. Användandet av hemgift
            ökar också, vilket gör att flickor och unga kvinnor är kopplade
            till en ekonomisk skuld. Varje år drivs tusentals unga kvinnor
            till självmord efter att ha utsatts för tortyr och trakasserier
            kopplat till en obetald hemgift. Den demokratiska utvecklingen
            i Indien går påtagligt åt fel håll under premiärminister Narendra
            Modi. I takt med att hindunationalismen vunnit mark har intoleransen
            mot landets minoritetsgrupper och oliktänkande ökat.
          </p>
          <p xml:id="i-R8v3WBmMg9LrvfCaHPp5Hw">
            Pakistan är ett av de minst utvecklade länderna i Asien och präglas
            av stora inre oroligheter. Många islamistiska grupper har vuxit
            sig starka; bl.a. kontrolleras gränsområdet mot Afghanistan av
            talibaner och följare av al-Qaida. USA deltar i konflikten med
            drönare som också dödat många civila. Krigen mot terror har gjort
            rättssäkerheten i landet dålig.
          </p>
          <p xml:id="i-23cKnAgqfm8A5Xh2We2DCi">
            Indien och Pakistan ligger sedan länge i väpnad konflikt med
            varandra, och Sverige exporterar vapen till båda sidor. Med få
            undantag har Sverige exporterat vapen till både Indien och Pakistan
            varje år sedan 1950 och har på så sätt bidragit till att göda
            konflikten i stället för att bidra till avspänning. Konflikten
            mellan Pakistan och Indien är en av de farligaste i världen eftersom
            båda parter har kärnvapen.
          </p>
          <p xml:id="i-JHeFeQngcXCT9e9XQN9Hrf">
            Ett område som länderna strider om är Kashmir. Kashmir anses
            vara ett viktigt strategiskt område på grund av sina naturresurser.
            Flera av de stora floderna i både Pakistan och Indien har sin
            källa i Kashmir och kontrollen över vattenresurserna är viktig.
            Både Indien och Pakistan menar att de har rätt till hela Kashmir
            och betraktar varandra som ockupationsmakter. De avvisar även
            möjligheten att regionen ska få status som en självständig stat.
            Indien har enligt olika källor uppemot en halv miljon soldater
            i Kashmir. Den indiska armén i Kashmir opererar efter andra regler
            än i resten av landet och har anklagats för att ha begått brott
            mot de mänskliga rättigheterna i området. Vänsterpartiet anser
            att konflikten mellan de båda länderna är skäl att inte bevilja
            export av svensk krigsmateriel.
          </p>
          <head xml:id="i-QX69kjvnvkMcESere5gCYw" type="h2">
            4.6 Filippinerna
          </head>
          <p xml:id="i-WWrGikKf1w31TuE1J1RGEQ">
            Filippinerna är ett land som enligt Freedom House klassas som
            delvis ofritt. Den förra presidenten Rodrigo Duterte gjorde sig
            känd för en hårdför och brutal politik och utreds av den internationella
            brottmålsdomstolen ICC för tusentals utomrättsliga avrättningar.
            Det utbredda våldet från polis och medborgargarden sanktionerades
            från regimen.
          </p>
          <p xml:id="i-5SP9ppyGX6uqn2Xno41TfQ">
            Förra året valdes Ferdinand ”Bongbong” Marcos till president.
            Han är son till den tidigare diktatorn och har ägnat stor energi
            åt att förneka familjens historia av korrup­tion och människorättsbrott.
            Marcos har sagt att han inte kommer att låta ICC utreda de brott
            som begåtts. Inte heller vicepresident Sara Duterte, som är den
            tidigare presidentens dotter, har velat samarbeta med ICC.
          </p>
          <p xml:id="i-RaLhbbeQZUQYsQQbSFubv6">
            Den 1 december 2022 rapporterade Aftonbladet att Saab fått ett
            positivt förhands­besked från ISP om en export av stridsflygplanet
            Jas Gripen till Filippinerna. Myndig­heten har inte kommenterat
            uppgifterna. Saab har länge haft som ambition att sälja krigsmateriel
            till Filippinerna. När dåvarande näringsminister Mikael Damberg
            besökte Filippinerna 2016 var Saab ett av de företag som ingick
            i delegationen. Då ville Filippinerna köpa tolv nya stridsflygplan
            fram till 2028.
          </p>
          <p xml:id="i-PvFhq2X3N8ropcJPz9KYfE">
            Att tro att utvecklingen i Filippinerna ska ändras så drastiskt
            efter Duterte är minst sagt naivt. Det finns goda skäl att vara
            försiktiga med att dra alltför snabba slutsatser vad gäller en
            positiv utveckling i landet.
          </p>
          <head xml:id="i-XebfehpJaNKa8LVzpvyZWS" type="h2">
            4.7 Israel
          </head>
          <p xml:id="i-Krthcjr6RX5y3umceRxzeC">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider och så även byggandet
            av den mur som sedan länge har fördömts av FN. Antalet illegala
            bosättningar på ockuperad mark växer obehindrat och fördrivningen
            av palestinier från östra Jerusalem ökar. Israel fortsätter att
            arrestera, fängsla, tortera och i vissa fall döda dem som står
            upp mot ockupationen.
          </p>
          <p xml:id="i-EyKevahJi2exvtzqDH3soP">
            Sedan Hamas fruktansvärda attack den 7 oktober förra året har
            över 33 000 personer i Gaza dödats av Israel. Nästan hela befolkningen,
            över 1,9 miljoner människor, har drivits på flykt. Majoriteten
            av alla sjukhus har förstörts, journalister och hjälparbetare
            dödas och hjälpsändningar hindras. Israels blockad orsakar ett
            enormt lidande, och Gazaborna nekas de mest grundläggande förnödenheter,
            såsom vatten, mat, mediciner och elektricitet.
          </p>
          <p xml:id="i-MvaQKrkwqdQxrsvNDciLeU">
            Israels agerande är oförsvarligt och innebär ett enormt mänskligt
            lidande. Det pågår en process i Internationella domstolen (ICJ)
            mot Israel för att ha begått folkmord, och det pågår en förundersökning
            inom Internationella brottmålsdomstolen (ICC). Att mot den bakgrunden
            exportera krigsmateriel och ha militära samarbeten och kontakter
            med Israel blir ett indirekt stöd. Vänsterpartiet anser att alla
            militära kontakter med Israel omgående ska avbrytas. Avtalet med
            israeliska vapenföretaget Elbit som Försvars­makten ingick den
            25 oktober förra året – mitt under bombningarna av Gaza – om köp
            av krigsmateriel för 1,7 miljarder kronor måste hävas. Som Israels
            största vapentillverkare står Elbit nära den israeliska militären.
            Under hösten ökade Elbit sin produktion uttryckligen motiverat
            med att de vill stödja Israels krig i Gaza. Även det svenska företaget
            Aimpoints samarbete med den israeliska vapentillverkaren Emtan
            måste avslutas. Emtans produkter har gått direkt till israeliska
            bosättare som attackerat civila palestinier på Västbanken. Det
            finns produkter med dubbla användningsområden som kan användas
            både civilt och militärt, vilket öppnar upp för att t.ex. rödpunktsikten
            kan säljas till Israel. Det finns en risk att svenska produkter,
            såsom sikten, kommit bosättarrörelsen till del. Tyvärr finns det
            i dag produkter som inte omfattas av lag­stiftningen för svensk
            vapenexport.
          </p>
          <p xml:id="i-BFGvR7UAWyJGHk1iq75Ut">
            All vapenexport till Israel, följdleveranser inkluderat, bör
            upphöra omgående. Detta bör riksdagen ställa sig bakom och ge
            regeringen till känna.
          </p>
          <p xml:id="i-7oxoQSUoLvgNWwqSg4DVUy">
            Regeringen bör undersöka förutsättningarna för att sikten och
            andra liknande produkter ska omfattas av svensk vapenexport. Det
            gäller såväl svensk lag som internationella överenskommelser.
            Detta bör riksdagen ställa sig bakom och ge regeringen till känna.
          </p>
          <p xml:id="i-WSrK8DPPHtytCLtvbz3csW">
            Vänsterpartiet anser vidare att den svenske militärattachén i
            Israel bör kallas hem. Det omfattande utbyte som pågår mellan
            svenska försvaret och den israeliska armén måste omedelbart stoppas.
            Sverige ska inte vara ett land som indirekt stöder dödandet av
            oskyldiga civila.
          </p>
          <p xml:id="i-EJN2koLxx8qQDbSyrdSmJL">
            Sverige och det internationella samfundet har stora möjligheter
            att agera mot Israels ockupation av Palestina. Att strypa vapentillförseln
            är ett effektivt verktyg för att sätta press på alla parter. I
            dag förekommer ingen vapenexport från EU till de palestinska parterna,
            men flera EU-medlemmar exporterar vapen till Israel. All vapenexport
            från EU-länderna till Israel måste upphöra.
          </p>
          <p xml:id="i-WFK4JWPYoW19JMhDVQU2Nj">
            Sverige bör ta initiativ till ett EU-gemensamt vapenembargo mot
            Israel. Detta bör riksdagen ställa sig bakom och ge regeringen
            till känna.
          </p>
          <head xml:id="i-CFkvWSdDF9i5gmanpbW9r7" type="h2">
            4.8 Turkiet
          </head>
          <p xml:id="i-WGuMpEndgrqWEfWLNYF854">
            Turkiet är ett bra exempel på det godtycke den svenska lagstiftningen
            medger. Turkiet är ett land som upprepade gånger brutit mot såväl
            mänskliga rättigheter som folkrätten. Efter ett beslut i oktober
            2019 stoppades all vapenexport till landet på grund av en militäroffensiv
            mot Syrien. Ingen export genomfördes under 2020 eller 2021. I
            debatten låter det ofta som om det inte finns någon möjlighet
            att påverka affärerna, men sanningen är att ISP har flera olika
            möjligheter att stoppa vapenaffärer eller hänskjuta prövningen
            till regeringen som i slutändan alltid har ansvaret för den svenska
            vapen­exporten. Det är alltså den politiska viljan som avgör.
            På samma sätt har man nu valt att återigen bevilja vapenexport
            till Turkiet – inte på grund av demokratiska framsteg, en ökad
            respekt för folkrätten eller att man slutat bete sig militärt
            aggressivt mot andra länder utan på grund av Sveriges ansökan
            om medlemskap i Nato.
          </p>
          <p xml:id="i-THYhK7AHa9bCcddtuLc6Ub">
            Sverige ska inte exportera krigsmateriel till Turkiet. Detta
            bör riksdagen ställa sig bakom och ge regeringen till känna.
          </p>
          <p xml:id="i-RnEkF5jpfPsWcAwUuAqvjV">
            När Turkiet angrep det kurdiskdominerade området Rojava i nordöstra
            Syrien 2019 fördömde EU Turkiets agerande på svenskt initiativ.
            Samtidigt var inte EU-länderna beredda att gå lika långt i åtgärderna
            mot Turkiet som den svenska riksdagen och regeringen förespråkade.
            I stället för ett vapenembargo mot Turkiet enades man i EU om
            att rekommendera sina medlemsländer att se över sin militära export.
            Några länder, inklusive Sverige, stoppade sin vapenexport till
            Turkiet samtidigt som andra länder fortsatte sin.
          </p>
          <p xml:id="i-YMkxCjcRVgQiwM3zvGjqbg">
            Turkiets militära aktioner i Syrien pågår alltjämt och den humanitära
            katastrofen är total. Sverige bör därför verka för ett EU-gemensamt
            vapenembargo mot Turkiet. Detta bör riksdagen ställa sig bakom
            och ge regeringen till känna.
          </p>
          <p xml:id="i-NKsqTjmmowdz6JCXH3SkcH">
            I en tid när respekten för folkrätten kränks av Ryssland på ett
            oacceptabelt och farligt sätt behöver Sverige kompromisslöst stå
            upp för folkrätten. Att acceptera att andra länder bryter mot
            densamma bara för att de är Natoländer är att undergräva den respekten.
          </p>
          <head xml:id="i-7NUcpWD4d2n8uqQtWZmw7K" type="h2">
            4.9 Myanmar
          </head>
          <p xml:id="i-Rp17yFGiPgkpH6mhLqzJQe">
            Den humanitära situationen i Myanmar är mycket allvarlig. Sedan
            militärkuppen för tre år sedan har tusentals civila dödats och
            över 1 miljon människor har tvingats på flykt. Möjligheterna att
            nå fram med humanitär nödhjälp är ytterst begränsade. Särskilt
            utsatt är folkgruppen rohingyer. FN:s råd för mänskliga rättigheter
            betecknar situationen i Myanmar som katastrofal.
          </p>
          <p xml:id="i-F2wav4EMjDdUXB8cKrS4jn">
            Enligt FN har militärjuntan attackerat civila med både artilleri
            och flygräder. I april 2022 rapporterade Ekot om hur svenska vapen
            används mot civila mål i Myanmar. Under 1970- och 1980-talen exporterade
            Sverige granatgeväret Carl Gustaf till Myanmar. Trots att det
            gått flera decennier används de fortfarande av militären. Det
            har också avslöjats att granatgevär som exporterades till Indien
            i början av 00‑talet sedan skickats vidare till Myanmar, helt
            i strid mot det slutanvändarintyg som fanns med tillverkaren Saab.
            Nyligen rapporterade organisationen Justice for Myanmar att viktiga
            reservdelar till granatgevären i form av tändrör exporterats vidare
            från Indien så sent som 2022.
          </p>
          <p xml:id="i-A4BfdjbEpnBM2N9a2jJJEs">
            EU har haft sanktioner mot export till Myanmar sedan 1996, vilka
            skärptes 2018 i och med de brutala övergreppen mot rohingyerna.
            Trots att det finns ett vapenembargo från EU mot Myanmar som Sverige
            är tvunget att följa används alltså svenska vapen av militärjuntan
            i Myanmar. Det svenska företaget Micro Systemation AB (MSAB) har
            också i närtid exporterat s.k. produkter med dubbla användningsområden,
            i form av forensisk teknik, till Myanmars polis. Den senaste bekräftade
            försäljningen skedde under 2019. I Myanmar är polis och militär
            närstående, vilket innebär att det inte går att säkerställa att
            tekniken endast har gått till polis. Risken finns att även sådan
            svensk export nu har använts för inhemskt förtryck, bl.a. mot
            oppositionella och mot folk­gruppen rohingyer.
          </p>
          <p xml:id="i-FP97Hbg8oDS1jAd64Pbki">
            Regeringen bör återkomma med en strategi för att stoppa vidareexporten
            och säker­ställa att militärjuntan i Myanmar inte stärks med svensk
            krigsmateriel. Detta bör riks­dagen ställa sig bakom och ge regeringen
            till känna.
          </p>
          <head xml:id="i-M9tTQe3vMtRcdjcF6mzbmN" type="h1">
            5 Produkter med dubbla användningsområden
          </head>
          <p xml:id="i-EPZiCuiKhLb4p2Cif4VyYo">
            Begreppet produkter med dubbla användningsområden (PDA) avser
            främst föremål tillverkade för civilt bruk som kan användas för
            tillverkning av massförstörelsevapen eller krigsmateriel. Det
            kan även innefatta produkter med särskild strategisk betydelse
            såsom kryptosystem eller andra digitala produkter av militär relevans.
            I skrivelsen beskrivs hur den svenska exportkontrollen av PDA
            stärkts genom lagändringar med anledning av EU:s nya förordning
            om kontroll av produkter med dubbla användnings­områden. Vänsterpartiet
            menar att den nya lagstiftningen är alltför otydlig på flera punkter.
            Bland annat saknas kriterier för att avgöra vad som räknas som
            allvarliga kränkningar av mänskliga rättigheter. Se vår motion
            med anledning av regeringens proposition 2021/22:209 Förstärkt
            kontroll av produkter med dubbla användnings­områden (mot. 2021/22:4695)
            för vidare läsning. Vänsterpartiet är kritiskt mot dessa brister
            inom svensk exportkontroll.
          </p>
          <p xml:id="i-AywcUpxqyJNWuhjgRaqs9V">
            Regeringen bör initiera en utredning för att se över hur exportkontrollen
            av produkter med dubbla användningsområden ska kunna skärpas ytterligare.
            Detta bör riksdagen ställa sig bakom och ge regeringen till känna.
          </p>
          <p xml:id="i-Ram57wKCJQywTRQAjgy1Rc">
            För att begränsa tolkningsfriheten i vad som ska anses utgöra
            allvarliga kränkningar av mänskliga rättigheter finns det ett
            behov av en utförlig referensram.
          </p>
          <p xml:id="i-KqHszqn2uCTb4GJJiKYFnh">
            Regeringen bör återkomma med kriterier för att avgöra vad som
            räknas som allvarliga och omfattande kränkningar av mänskliga
            rättigheter. Detta bör riksdagen ställa sig bakom och ge regeringen
            till känna.
          </p>
          <head xml:id="i-Fx7cY5i4Brj7hwoPrcaooC" type="h1">
            6 Den svenska regeringens förhållningssätt
          </head>
          <p xml:id="i-2SS3HfxpBaydVsUoJtEBY5">
            Nuvarande regering har aviserat en ny exportstrategi inför nästa
            budget. Handels- och biståndsminister Johan Forssell har antytt
            att man inte har för avsikt att avbryta handeln med diktaturer
            eller odemokratiska länder (DI den 30 mars 2023). Huruvida detta
            även gäller export av krigsmateriel återstår att se. I en intervju
            med radioprogrammet Konflikt uttrycker vapentillverkaren Saabs
            vd Micael Johansson att svenska politiker måste lobba mer aktivt
            för att andra länder ska köpa svenska vapen. I samband med intervjun
            kommenterade försvarsminister Pål Jonson att regeringen kommer
            att återkomma till frågan om utformningen av exportstödet (SR
            den 11 november 2022).
          </p>
          <p xml:id="i-BxpioDYpnAm38wnhr3PaZ6">
            Vänsterpartiet har varit mycket kritiskt mot tidigare regeringars
            stöd till export av krigsmateriel. Vi menar att regeringens exportfrämjande
            inte bör inkludera export av krigsmateriel över huvud taget. När
            svenska regeringar besökt land efter land som begår kraftiga brott
            mot de mänskliga rättigheterna och/eller är rena diktaturer i
            syfte att få dem att köpa svenska vapen har man agerat rakt emot
            det regelverk som reglerar exporten av krigsmateriel och i strid
            med Sveriges politik för global utveckling och Agenda 2030. Som
            exempel kan nämnas bistånds- och utrikeshandelsminister Forssells
            besök i Egypten, ett land där den demokratiska utvecklingen tydligt
            går bakåt.
          </p>
          <p xml:id="i-DKTySz2VwMeTYY9aAK97X2">
            Vi menar att den kommande exportstrategin inte bör inkludera
            export av krigs­materiel över huvud taget. I synnerhet bör främjandet
            inte riktas mot diktaturer och krigförande stater eller länder
            med allvarliga och omfattande kränkningar av mänskliga rättigheter,
            i strid med regelverket för export av krigsmateriel, politiken
            för global utveckling och Agenda 2030.
          </p>
          <head xml:id="i-3N4DdYGcoMJWwnoY8MkR5C" type="h2">
            6.1 Den feministiska utrikespolitiken
          </head>
          <p xml:id="i-Joyb4ZMVs2JpffRQ9twjX6">
            Den moderatledda regeringen med stöd av Sverigedemokraterna har
            valt att överge den feministiska utrikespolitiken. Det är ett
            svek mot de som drabbas allra hårdast av globala kriser, ojämlikhet
            och fattigdom. I krig och i katastrofer är det kvinnor och barn
            som är de mest utsatta och de som drabbas hårdast. Ojämlikhet
            mellan män och kvinnor förstärks när ett land drabbas av en konflikt,
            och kvinnor stängs oftast ute från besluts­fattande processer.
            I krig och konflikter ökar antalet barnäktenskap, det sexuella
            våldet och mödradödligheten. Kvinnor och barn på flykt är i stor
            risk för att bli utsatta för våldtäkter och sexuellt slaveri.
            Hushållen med en kvinna som ensam ansvarig för familjen blir många
            gånger fler under en kris, vilket gör att den ekonomiska sårbarheten
            ökar.
          </p>
          <p xml:id="i-MDdW6dQHnnxcY25MpbTPS8">
            Risken för att kvinnorna då blir tvingade att ta underbetalda
            arbeten eller att prostituera sig blir större. Efter konflikten
            lever våldet och utsattheten kvar för kvinnor och barn samtidigt
            som kvinnor har svårt att få sin röst hörd i freds- och återupp­byggnadsprocessen.
          </p>
          <p xml:id="i-UVx9KYpQTzzt2Hi5zU9kgW">
            Många politiska ledare i hårt drabbade länder väljer att investera
            pengar i vapen och annan krigsmateriel i stället för att investera
            i sjukvård, utbildning och andra insatser som kan leda till minskad
            fattigdom och utsatthet. Vapenexporten bidrar därmed till att
            hämma samhällsutveckling, och det är i första hand kvinnor och
            barn som blir lidande när ett land väljer bort välfärdssatsningar
            till förmån för vapen.
          </p>
          <p xml:id="i-KiALpWiUQ5Evs6694qzMi5">
            Det är viktigt att Sverige agerar både nationellt och internationellt
            för att förbättra arbetet med FN:s resolution 1325 om kvinnor,
            fred och säkerhet. Den bygger på tre grundläggande principer:
            deltagande, konfliktförebyggande och skydd. Ett antal uppföljande
            resolutioner har därefter antagits och tillsammans utgör de den
            inter­nationella agendan för kvinnor, fred och säkerhet. Resolutionerna
            slår bl.a. fast att kvinnors ökade deltagande i att förebygga,
            hantera och lösa konflikter samt i freds­byggande och återuppbyggande
            efter konflikt är en förutsättning för att uppnå hållbar internationell
            fred och säkerhet. De är ett viktigt verktyg för att uppvärdera
            kvinnors säkerhet. Vänsterpartiet har bl.a. föreslagit att resolutionen
            ska få genomslag i samtliga resolutioner i FN:s säkerhetsråd och
            att Sverige ska tillsätta en särskild ambassadör för arbetet med
            att implementera resolutionen. Läs mer i vår motion En feministisk
            utrikes- och säkerhetspolitik (mot. 2021/22:449).
          </p>
          <head xml:id="i-8VCDT8Yd84LDfSpm17yA2b" type="h2">
            6.2 Vapenimport
          </head>
          <p xml:id="i-EYr13oesxPpt2iCWCMjaR4">
            Även om Vänsterpartiet menar att det svenska regelverket för
            tillståndsgivning av export av krigsmateriel har många brister
            och är för tillåtande finns i detta i alla fall ett gediget och
            genomarbetat regelverk. När det gäller importen av krigsmateriel
            till Sverige finns det inte någon liknande reglering. Samtidigt
            innebär import både ett stöd till det exporterande landets krigsmaterielindustri
            och en legitimering av landets regim. Det visar inte minst Försvarsmaktens
            senaste avtal med israeliska Elbit Systems.
          </p>
          <p xml:id="i-6gvR3qbCF7qzGFGCRpMe9P">
            I regeringens direktiv till utredningen som hade till uppgift
            att ta fram den nya vapenexportlagstiftningen saknades uppdrag
            om att utreda hur import av krigsmateriel ska ske i överensstämmelse
            med de regler som gäller för exporten. Vänsterpartiet menar att
            detta är en brist och att ett utredningsuppdrag därmed kvarstår.
          </p>
          <p xml:id="i-AXtAV7xqCzGiR5W4drQwxC">
            Regeringen bör tillsätta en utredning för att se över hur import
            av krigsmateriel ska genomföras och integreras inom det förändrade
            regelverket. Detta bör riksdagen ställa sig bakom och ge regeringen
            till känna.
          </p>
        </div>
        <div xml:id="i-LGUocEYZ2V6dZdqxjnukNb" type="signatureBlock">
          <list xml:id="i-5uBicHAGVqd3F6vPP2sCk8">
            <item xml:id="i-MuTMX7C1oyAcyBTMvJXMXY" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
            <item xml:id="i-QdqmpjkmfX7GmvSy1wZ3u7" who="i-Hn2xAAaqgQLyS3k5RBuXkb" type="signature">
              Andrea Andersson Tay (V)
            </item>
            <item xml:id="i-EfTVK521mM5wsNUgUcWCLE" who="i-U8W4uUAKEoMtNdRs3JJRK8" type="signature">
              Kajsa Fredholm (V)
            </item>
            <item xml:id="i-3dnEm3x1fD3xyPFvU6tPCU" who="i-6CAgZyR6FvVqYZHQfCw5HJ" type="signature">
              Hanna Gunnarsson (V)
            </item>
            <item xml:id="i-EgqZUymSWbLoFXhZwjCc36" who="i-7EGhEVdWhirq9oiHvVcrQR" type="signature">
              Lotta Johnsson Fornarve (V)
            </item>
            <item xml:id="i-TscdM193XYiqACztx3mK8" who="i-PAfMpaW8KP2UfRTBpXARTc" type="signature">
              Linda W Snecker (V)
            </item>
          </list>
        </div>
      </div>
    </body>
  </text>
</TEI>
