<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-FiU-00015">
  <teiHeader>
    <fileDesc>
      <titleStmt>
        <title>med anledning av prop. 2011/12:100 2012 års ekonomiska vårproposition</title>
        <author corresp="i-DCyBt1A1WiAhi5tm5k4A7H">av Jimmie Åkesson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2011/12:100 2012 års ekonomiska vårproposition</title>
          <idno type="rdwebb">GZ02Fi15</idno>
          <rs type="number">Fi15</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GZ02Fi15/text</ref>
          <ref type="dokument_url_html">http://data.riksdagen.se/dokument/GZ02Fi15</ref>
          <ref type="dokumentstatus_url_xml">http://data.riksdagen.se/dokumentstatus/GZ02Fi15</ref>
          <ref type="doc">http://data.riksdagen.se/fil/A03BB02C-1CAE-49C0-ADE5-4F630AECCFB1</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FnfN9cA2cbqkM9kt541hzu</idno>
            <name>Thoralf Alfsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-DF6yJMSNGfT6HwisDSi4qz</idno>
            <name>Josef Fransson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Uj8BaU1ExHbpKGVGx2k7Ed</idno>
            <name>Mikael Jansson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-CDKhUdmb1S9QFH6sC7PTmi</idno>
            <name>Erik Almqvist</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-NXkJirA9Eh3xDV8PPU3eVE</idno>
            <name>Kent Ekeroth</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-G6h5eGLouuQFhsrn32jgsV</idno>
            <name>Johnny Skalin</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-45Ku79yUMEXGE2zwpUReMK</idno>
            <name>David Lång</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-DCyBt1A1WiAhi5tm5k4A7H</idno>
            <name>Jimmie Åkesson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Qp2niWCpNoBB3vkdyrUBC7</idno>
            <name>Lars Isovaara</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-9P5NZaksQybZxn8tBxUxvh</idno>
            <name>Carina Herrstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-VFaAexqzCaq9JmKCfc1WJ9</idno>
            <name>Julia Kronlid</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-3696oVKriehw68Akbp9JnA</idno>
            <name>Tony Wiklander</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-TJXJRG7PGZM8NUN9QQ1EdE</idno>
            <name>Margareta Sandstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TrXGyxsScvTSQxnJXvtZZW</idno>
            <name>Sven-Olof Sällström</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-9aV6a5JgMMU7racuNkrEgj</idno>
            <name>Richard Jomshof</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-4sEtGRPnuog5ACjegAtakj</idno>
            <name>Mattias Karlsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-AR2qqDPUQpxw9v9Lv1Da3q</idno>
            <name>Jonas Åkerlund</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-XRXtPdXG8Ahj3n8huVdjCn</idno>
            <name>Per Ramhorn</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-23j2SjfekyopqzVQ82HD3J"/>
        <correspContext corresp="i-23j2SjfekyopqzVQ82HD3J">
          <ref>Proposition 2011/12:100</ref>
        </correspContext>
        <correspAction xml:id="i-5U7m3AkRisMramcGs8UqKV" type="signed"/>
        <correspContext corresp="i-5U7m3AkRisMramcGs8UqKV">
          <note type="signatory" corresp="i-FnfN9cA2cbqkM9kt541hzu"/>
          <note type="signatory" corresp="i-DF6yJMSNGfT6HwisDSi4qz"/>
          <note type="signatory" corresp="i-Uj8BaU1ExHbpKGVGx2k7Ed"/>
          <note type="signatory" corresp="i-CDKhUdmb1S9QFH6sC7PTmi"/>
          <note type="signatory" corresp="i-NXkJirA9Eh3xDV8PPU3eVE"/>
          <note type="signatory" corresp="i-TKwDinNn4twnLieK52EXRu"/>
          <note type="signatory" corresp="i-G6h5eGLouuQFhsrn32jgsV"/>
          <note type="signatory" corresp="i-45Ku79yUMEXGE2zwpUReMK"/>
          <note type="signatory" corresp="i-DCyBt1A1WiAhi5tm5k4A7H"/>
          <note type="signatory" corresp="i-Qp2niWCpNoBB3vkdyrUBC7"/>
          <note type="signatory" corresp="i-9P5NZaksQybZxn8tBxUxvh"/>
          <note type="signatory" corresp="i-VFaAexqzCaq9JmKCfc1WJ9"/>
          <note type="signatory" corresp="i-3696oVKriehw68Akbp9JnA"/>
          <note type="signatory" corresp="i-TJXJRG7PGZM8NUN9QQ1EdE"/>
          <note type="signatory" corresp="i-TrXGyxsScvTSQxnJXvtZZW"/>
          <note type="signatory" corresp="i-9aV6a5JgMMU7racuNkrEgj"/>
          <note type="signatory" corresp="i-4sEtGRPnuog5ACjegAtakj"/>
          <note type="signatory" corresp="i-AR2qqDPUQpxw9v9Lv1Da3q"/>
          <note type="signatory" corresp="i-XRXtPdXG8Ahj3n8huVdjCn"/>
        </correspContext>
        <correspAction type="referral" xml:id="i-KNE4dHXDdQfaPCTuLDUcYY">
          <date when="2012-05-09"/>
        </correspAction>
        <correspAction type="referral" xml:id="i-ATRZ9fw7oGB2ThsjS5kEeb">
          <date when="2012-05-09"/>
        </correspAction>
        <correspAction type="dismissal" xml:id="i-FGTmJTUnCrZe9Z5Q6w5dHe">
          <date when="2012-05-08"/>
        </correspAction>
        <correspAction type="dismissal" xml:id="i-KfbzDUfhxx4eGoMkZT4WPJ">
          <date when="2012-05-08"/>
        </correspAction>
        <correspAction type="submission" xml:id="i-PmLJmg5nYfEnK2AGxZEpSP">
          <date when="2012-04-26"/>
        </correspAction>
        <correspAction type="transfer" xml:id="i-2ngAFPUAzzqjF7Gq8nLuLk">
          <date when="2012-04-26"/>
        </correspAction>
        <correspAction type="assigned" xml:id="i-Dyt6GPrXdRUPs7nGW3qzKo"/>
        <correspContext corresp="i-Dyt6GPrXdRUPs7nGW3qzKo">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-WAg6aJYFho61AbGHfziFJb">
            1 Sammanfattning
          </head>
        </div>
        <div type="TOC" xml:id="i-5PKJkoa7qBUTu9NYZhLsJ8">
          <head xml:id="i-BTewRBAUvNwrvDKpRnn2mG">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              1.1 Ansvar för Sverige 1
            </item>
            <item>
              1.2 Våra viktigaste reformer 2
            </item>
            <item>
              1.2.1 Ett åtgärdspaket för ökad sysselsättning och minskad ungdomsarbetslöshet
              2
            </item>
            <item>
              1.2.2 Garanterad och höjd a-kassa 3
            </item>
            <item>
              1.2.3 Krafttag mot brottsligheten 4
            </item>
            <item>
              1.2.4 Kraftigt minskad invandring 4
            </item>
            <item>
              1.2.5 Trygghet i vården 4
            </item>
            <item>
              1.2.6 Avskaffad pensionärsskatt 5
            </item>
            <item>
              1.2.7 Upprustning av försvaret 5
            </item>
            <item>
              1.2.8 En återupprättad självständighet 5
            </item>
            <item>
              1.2.9 Gruvnäringen 5
            </item>
            <item>
              1.2.10 Återförstatligande av skolan 6
            </item>
            <item>
              1.2.11 Återreglering av järnvägen 6
            </item>
            <item>
              1.2.12 Effektivt bistånd 6
            </item>
            <item>
              1.2.13 Återställd restaurang- och cateringmoms 6
            </item>
            <item>
              2 Innehållsförteckning 8
            </item>
            <item>
              3 Förslag till riksdagsbeslut 13
            </item>
            <item>
              4 Det ekonomiska läget 14
            </item>
            <item>
              4.1 De svenska utgångspunkterna 14
            </item>
            <item>
              4.2 Euron 14
            </item>
            <item>
              4.3 Satsa på investeringar 15
            </item>
            <item>
              4.4 Prioritera rätt! 15
            </item>
            <item>
              5 Arbete genom utbildning 16
            </item>
            <item>
              5.1 Inledning 16
            </item>
            <item>
              5.2 Småföretagande 17
            </item>
            <item>
              5.3 Nyföretagande 17
            </item>
            <item>
              5.4 Lärlingsjobb 18
            </item>
            <item>
              5.5 Turordningsreglerna 18
            </item>
            <item>
              5.6 A-kassan 19
            </item>
            <item>
              5.6.1 Återinförande av 100-dagarsregeln 20
            </item>
            <item>
              5.6.2 Förbättringar för deltidsarbetslösa 20
            </item>
            <item>
              5.6.3 Efter a-kassan: jobb- och utvecklingsgarantin reformeras
              i grunden 20
            </item>
            <item>
              5.7 Gästarbetarsystem inte fri arbetskraftsinvandring 21
            </item>
            <item>
              5.8 Arbetsgivaravgifter 22
            </item>
            <item>
              5.9 Slopade instegsjobb 23
            </item>
            <item>
              5.10 Myndighetsreform 23
            </item>
            <item>
              5.10.1 En arbetslöshetsförsäkring med folklig förankring 23
            </item>
            <item>
              5.10.2 En gemensam arbetslöshetskassa 24
            </item>
            <item>
              5.10.3 Sammanslagning av Arbetsförmedlingen och Försäkringskassan
              25
            </item>
            <item>
              5.11 Högre utbildning 26
            </item>
            <item>
              5.12 Utbilda för arbetsmarknaden 26
            </item>
            <item>
              6 Rättsväsende 28
            </item>
            <item>
              6.1 Inledning 28
            </item>
            <item>
              6.2 Ideologiska överväganden 28
            </item>
            <item>
              6.3 Trygghet för individen 29
            </item>
            <item>
              6.3.1 Statlig garanti för skadestånd till brottsoffer 29
            </item>
            <item>
              6.3.2 Vittnesskydd och ökad säkerhet i domstol 30
            </item>
            <item>
              6.3.3 Offentligt register över dömda pedofiler 30
            </item>
            <item>
              6.4 Hårdare tag mot brottsligheten 31
            </item>
            <item>
              6.4.1 Straffskärpningar och riktigt livstidsstraff 31
            </item>
            <item>
              6.4.2 Döm mängdbrottslighet hårdare 31
            </item>
            <item>
              6.4.3 Borttagande av preskriptionstid för grova brott 32
            </item>
            <item>
              6.4.4 Utvisa kriminella utlänningar 32
            </item>
            <item>
              6.4.5 Fotboja vid frisläppande av grova brottslingar 33
            </item>
            <item>
              6.4.6 Ändra regeln om frigivning efter två tredjedelar av tiden
              34
            </item>
            <item>
              6.5 Brottsbekämpande myndigheter 34
            </item>
            <item>
              6.5.1 Återinför gränskontroller 34
            </item>
            <item>
              6.5.2 Brottsprovokation 35
            </item>
            <item>
              6.5.3 Svenska polismyndigheter blir till en 35
            </item>
            <item>
              6.6 Punktinsats mot den organiserade brottsligheten 35
            </item>
            <item>
              6.7 Fler synliga poliser! 36
            </item>
            <item>
              7 Skola 36
            </item>
            <item>
              7.1 Inledning 37
            </item>
            <item>
              7.2 Kommunaliseringen av den svenska skolan 37
            </item>
            <item>
              7.3 Det fria skolvalet och friskolereformen 39
            </item>
            <item>
              7.4 Uttag av vinst i friskolor 41
            </item>
            <item>
              7.5 Avknoppning av skolor 42
            </item>
            <item>
              7.6 Tioårig grundskola 43
            </item>
            <item>
              7.7 Återställ regeringens besparingar 44
            </item>
            <item>
              8 Trygghet och välfärd 44
            </item>
            <item>
              8.1 En svensk sjukvård av världsklass 44
            </item>
            <item>
              8.2 En akut- och tillgänglighetsmiljard 45
            </item>
            <item>
              8.3 Vårdplats på rätt klinik bemannad med rätt kompetens 46
            </item>
            <item>
              8.4 Psykisk ohälsa 46
            </item>
            <item>
              8.5 Satsningar på tidig identifiering av sjukdomar 47
            </item>
            <item>
              8.6 Mobila vårdenheter 47
            </item>
            <item>
              8.7 Medicinsk vårdgaranti 48
            </item>
            <item>
              8.8 Vård i livets slutskede 48
            </item>
            <item>
              8.9 Lagstadgat tillgänglighetskrav inom ambulanssjukvården 49
            </item>
            <item>
              8.10 Funktionshinder 50
            </item>
            <item>
              8.11 Högkostnadsskyddet 51
            </item>
            <item>
              8.12 Trygghet på äldre dagar 51
            </item>
            <item>
              8.12.1 Rättvisa skatter 51
            </item>
            <item>
              8.12.2 Förbättrad livskvalitet för äldre 52
            </item>
            <item>
              8.12.3 Matreform för äldre 52
            </item>
            <item>
              8.12.4 Riktade insatser för att motverka brott mot äldre 52
            </item>
            <item>
              8.12.5 Stärkt anhörigstöd 52
            </item>
            <item>
              8.12.6 Öka antalet trygghetsboenden 52
            </item>
            <item>
              8.12.7 Kategoriboende med husdjursprofil 53
            </item>
            <item>
              8.12.8 Äldrevårdscentraler 53
            </item>
            <item>
              8.13 Samhällsvård 53
            </item>
            <item>
              8.13.1 Nationella riktlinjer för vård av barn och unga 53
            </item>
            <item>
              8.13.2 Vårdnadsutredningar 54
            </item>
            <item>
              8.13.3 Bekämpa missbruket 54
            </item>
            <item>
              9 Tillväxt 56
            </item>
            <item>
              9.1 Infrastruktur 56
            </item>
            <item>
              9.1.1 Upprustning av järnvägsnätet 56
            </item>
            <item>
              9.1.2 Utbyggnad av järnvägsnätet 57
            </item>
            <item>
              9.1.3 9.1.3 Återreglering av järnvägen 57
            </item>
            <item>
              9.2 Gruvnäringen 58
            </item>
            <item>
              9.2.1 Inledning 58
            </item>
            <item>
              9.2.2 Infrastruktur 58
            </item>
            <item>
              9.2.3 Utbildning och arbetsmarknad 59
            </item>
            <item>
              9.2.4 Mineralersättningen 60
            </item>
            <item>
              9.2.5 Sveriges geologiska undersökning och Bergsstaten 60
            </item>
            <item>
              9.2.6 Nordiskt forskningscentrum 61
            </item>
            <item>
              9.2.7 Uranbrytning 61
            </item>
            <item>
              9.3 Energi 61
            </item>
            <item>
              9.3.1 Energitillförsel 62
            </item>
            <item>
              9.3.2 Kärnkraft 62
            </item>
            <item>
              9.3.3 Vindkraft 63
            </item>
            <item>
              9.3.4 Vattenkraft 63
            </item>
            <item>
              9.3.5 Biobränslen och nya energikällor 64
            </item>
            <item>
              9.3.6 Sänkt elskatt 64
            </item>
            <item>
              9.4 Jord- och skogsbruk 64
            </item>
            <item>
              9.4.1 Ett hållbart jordbruk och levande landsbygd 64
            </item>
            <item>
              9.4.2 Djurvälfärdsersättning 65
            </item>
            <item>
              9.4.3 Höjd återbetalning av koldioxidskatten för jord- och skogsbruksmaskiner
              66
            </item>
            <item>
              9.4.4 Kemiska tillsatser 66
            </item>
            <item>
              9.4.5 En ren och grönskande natur 66
            </item>
            <item>
              9.4.6 Ett starkare djurskydd 67
            </item>
            <item>
              9.5 Bostäder 67
            </item>
            <item>
              9.5.1 Andrahandsuthyrning 67
            </item>
            <item>
              9.5.2 Studentbostäder 68
            </item>
            <item>
              9.5.3 Bostadsbyggande och bostadspolitik 68
            </item>
            <item>
              9.5.4 Miljonprogrammen 69
            </item>
            <item>
              9.5.5 Hyresrätt 70
            </item>
            <item>
              9.6 Forskning och utveckling 70
            </item>
            <item>
              9.6.1 Informationsteknik 71
            </item>
            <item>
              9.6.2 Kärnfysik 72
            </item>
            <item>
              9.6.3 Genteknik 72
            </item>
            <item>
              9.6.4 Nanoteknologi 73
            </item>
            <item>
              9.6.5 Rymdforskning och rymdverksamhet 73
            </item>
            <item>
              10 Försvar 74
            </item>
            <item>
              10.1 Försvarets mål och uppgifter 74
            </item>
            <item>
              10.2 Politikens inriktning 75
            </item>
            <item>
              10.3 Försvarets finansiering 77
            </item>
            <item>
              10.4 Försvarsmaktens operativa förmåga 78
            </item>
            <item>
              10.5 Förbandsverksamhet och beredskap 78
            </item>
            <item>
              10.6 Fredsfrämjande förbandsinsatser 80
            </item>
            <item>
              10.7 Anskaffning av materiel och anläggningar 81
            </item>
            <item>
              11 Kultur 81
            </item>
            <item>
              11.1 Satsningar på gemenskap, tillgänglighet och hälsa 81
            </item>
            <item>
              12 Invandring 82
            </item>
            <item>
              12.1 En ansvarsfull invandringspolitik 83
            </item>
            <item>
              12.1.1 Massinvandring eller välfärd? 85
            </item>
            <item>
              12.1.2 En ny asylpolitik 86
            </item>
            <item>
              12.1.3 Skärpta krav för anhöriginvandring 88
            </item>
            <item>
              12.1.4 Från mångkultur till assimilering 89
            </item>
            <item>
              12.1.5 Asylrätten urholkas avslag leder inte till återvändande
              90
            </item>
            <item>
              13 Bistånd och internationell samverkan 92
            </item>
            <item>
              13.1 Biståndets inriktning 92
            </item>
            <item>
              13.1.1 Humanitärt bistånd 92
            </item>
            <item>
              13.1.2 Ökad hjälp till världens flyktingar 92
            </item>
            <item>
              13.1.3 Långsiktigt utvecklingssamarbete 93
            </item>
            <item>
              13.1.4 Prioritering av länder 93
            </item>
            <item>
              13.1.5 God samhällsutveckling 93
            </item>
            <item>
              13.1.6 Klimatåtgärder 94
            </item>
            <item>
              13.2 Förmedlare och aktörer 94
            </item>
            <item>
              13.2.1 Styrelsen för internationellt utvecklingssamarbete (Sida)
              94
            </item>
            <item>
              13.2.2 Budgetstöd 95
            </item>
            <item>
              13.2.3 EU:s utvecklingspolitik 95
            </item>
            <item>
              13.2.4 Svenska och multilaterala organisationer 95
            </item>
            <item>
              13.3 Internationell samverkan 96
            </item>
            <item>
              13.4 Nordiskt försvars- och säkerhetssamarbete 97
            </item>
            <item>
              13.4.1 Luftförsvar och luftövervakning 97
            </item>
            <item>
              13.4.2 Havsövervakning och satellitsystem 97
            </item>
            <item>
              13.4.3 Ambassadsamarbete 98
            </item>
            <item>
              13.4.4 Solidaritetsförklaring 98
            </item>
            <item>
              14 Suveränitet 98
            </item>
            <item>
              14.1 Samarbetet som förlorade verklighetsförankring 98
            </item>
            <item>
              14.2 En allt tydligare överstatlighet 99
            </item>
            <item>
              14.2.1 Lissabonfördraget 99
            </item>
            <item>
              14.2.2 Momsbefrielsen 99
            </item>
            <item>
              14.2.3 Den ihåliga subsidiaritetsprövningen 100
            </item>
            <item>
              14.2.4 Europluspakten 100
            </item>
            <item>
              14.2.5 EU-nämndens irrelevans 101
            </item>
            <item>
              14.3 EU och framtiden 101
            </item>
            <item>
              14.3.1 Utvidgningen 101
            </item>
            <item>
              14.3.2 Dags att omförhandla medlemskapet 101
            </item>
          </list>
        </div>
        <div type="motProposal" subtype="förslag">
          <head xml:id="i-Vf1quFqtRbvuyC7uF546cs">
            3 Förslag till riksdagsbeslut
          </head>
          <list style="ol">
            <item xml:id="i-CDM5fW6hcpFNSwehvxMXQT">
              Riksdagen godkänner de riktlinjer för den ekonomiska politiken
              och budgetpolitiken som motionen föreslår.
            </item>
            <item xml:id="i-NsrKvqepx55QjoSzwp4dQs">
              Riksdagen tillkännager för regeringen som sin mening vad som
              anförs i motionen om att kraftigt minska invandringen.
            </item>
            <item xml:id="i-AJ51GdEYdVh4Mkf3AVz6Sc">
              Riksdagen tillkännager för regeringen som sin mening vad som
              anförs i motionen om att effektivisera det svenska biståndet.
            </item>
            <item xml:id="i-XjcbW6SR66LjnbYshQhBD3">
              Riksdagen tillkännager för regeringen som sin mening vad som
              anförs i motionen om lika beskattning av inkomstslagen tjänst
              och pension.
            </item>
            <item xml:id="i-4WJc7EAB8WaHGtbjD83Wct">
              Riksdagen tillkännager för regeringen som sin mening vad som
              anförs i motionen om satsningar för ett effektivare rättsväsende.
            </item>
            <item xml:id="i-4fRaUFmNx6XSWCBUfaYfdo">
              Riksdagen tillkännager för regeringen som sin mening vad som
              anförs i motionen om en garanterad och gemensamt finansierad a-kassa.
            </item>
            <item xml:id="i-QyRCUSB6SnHQLarGUKNntG">
              Riksdagen tillkännager för regeringen som sin mening vad som
              anförs i motionen om trygghet i vården.
            </item>
            <item xml:id="i-C7Hi9Vpc9dFADWd5r8WfDi">
              Riksdagen tillkännager för regeringen som sin mening vad som
              anförs i motionen om att upprusta det svenska försvaret.
            </item>
            <item xml:id="i-BeRi4Zm29ZnN2vsLy5kLc3">
              Riksdagen tillkännager för regeringen som sin mening vad som
              anförs i motionen om att återställa restaurang- och cateringmomsen.
            </item>
            <item xml:id="i-B8ZdzeKxZAgB7NuWmN8UMU">
              Riksdagen tillkännager för regeringen som sin mening vad som
              anförs i motionen om att återförstatliga skolan.
            </item>
            <item xml:id="i-2mejQvYbnEBqZdVPgzwynj">
              Riksdagen tillkännager för regeringen som sin mening vad som
              anförs i motionen om att återreglera järnvägen.
            </item>
            <item xml:id="i-SVph5oYxAJkoADPyaQjsU7">
              Riksdagen tillkännager för regeringen som sin mening vad som
              anförs i motionen om satsningar på en aktiv gruvpolitik.
            </item>
            <item xml:id="i-49W9uZ7uXJoZYSBPfTSQ9R">
              Riksdagen tillkännager för regeringen som sin mening vad som
              anförs i motionen om att Sverige omedelbart ska träda ut ur EU.
            </item>
          </list>
        </div>
        <div type="motContent">
          <head type="h2" xml:id="i-Q27eKb2Fdfon2YkvtshkrB">
            1.1 Ansvar för Sverige
          </head>
          <p xml:id="i-C7AvCn4fDg8rL944cSva9k">
            Sverigedemokraterna är ett socialkonservativt parti med nationalistisk
            grundsyn som betraktar värdekonservatism och upprätthållandet
            av en solidarisk välfärdsmodell som de viktigaste verktygen i
            byggandet av det goda samhället. Partiet bildades 1988 med det
            övergripande målet att formera en demokratisk, politisk rörelse
            som skulle slå vakt om den gemensamma nationella identitet som
            utgjort grunden för framväxten av välfärdsstaten och vårt lands
            fredliga och demokratiska utveckling. Sverigedemokraterna eftersträvar
            ett försiktigt framåtskridande som baseras på varsamhet, eftertanke
            och långsiktigt ansvarstagande. Partiets ambition är att kombinera
            de bästa elementen från de traditionella höger- och vänsterideologierna.
            Vi bejakar lag och ordning, gemensamhetsskapande traditioner,
            samhällsbärande institutioner och bevisat välfungerande naturliga
            gemenskaper i form av familjen och nationen. Vi eftersträvar ett
            demokratiskt, jämställt och miljövänligt samhälle där alla medborgare
            skyddas av, och är lika inför, lagen. Ett samhälle där alla medborgare
            också garanteras en hög grundläggande nivå av ekonomisk och social
            trygghet. Vi inser att vi i likhet med alla andra människor har
            ofrånkomliga fel och brister och tror därför inte att ett perfekt,
            utopiskt samhälle är möjligt att uppnå. Genom att basera vår politik
            på ovan nämnda strävanden och genom att kombinera frihet och trygghet,
            individualism och gemenskap hoppas vi dock kunna återskapa ett
            folkhem som i så hög grad som möjligt är präglat av trygghet,
            välstånd, demokrati och en stark inre solidaritet. Detta är den
            övergripande målsättningen med partiets verksamhet.
          </p>
          <p xml:id="i-7qbhvZbp6Y7aWGzXdvUYXv">
            I denna vårbudget stakar vi ut våra viktigaste visioner för de
            kommande åren. Huvudinriktningen är att redogöra för de satsningar
            som är aktuella under den kommande budgetperioden fram till och
            med 2016. Vissa reformer låter sig dock inte göras under en budgetperiod
            varför en del av våra förslag till åtgärder ligger längre fram
            i tiden.
          </p>
          <p xml:id="i-RxC8zW6CBqAXLYxo2cArEc">
            Vi visar i denna budget att det inte måste finnas någon motsättning
            mellan ekonomisk tillväxt och sysselsättningsskapande åtgärder
            å ena sidan och allmän välfärd, trygghet och socialt ansvarstagande
            å den andra.
          </p>
          <p xml:id="i-QBwo8ggxUKbUPNb1Jb4B6L">
            Sveriges positiva ekonomiska utveckling till trots biter sig
            arbetslösheten fast vid oroväckande höga nivåer. I höstbudgeten
            förordade vi en rad åtgärder som syftade till att slipa ned trösklarna
            till arbetsmarknaden och komma till rätta med den höga arbetslösheten,
            inte minst för våra ungdomar. Bland annat föreslog vi en storsatsning
            på lärlingsjobb och förenklade turordningsregler. Vi står fast
            vid dessa åtgärdsförslag, samtidigt som vi också lanserar nya
            åtgärder för tillväxt och ökad sysselsättning.
          </p>
          <p xml:id="i-8TsiJ6N8qax4tSrf8oNCF4">
            Vi pekar i denna budget särskilt på dagens stora problem med
            matchningen på arbetsmarknaden, och vi presenterar lösningarna.
            Vi gör det utifrån den lika enkla som självklara utgångspunkten
            att det svenska folket inte är obildbart. Vår avsikt är att skapa
            förutsättningar för att Sveriges befintliga arbetskraft ska kunna
            möta den efterfrågan som finns på arbetsmarknaden. Vi ser till
            skillnad från regeringen inget egenvärde i att bedriva en överdriven
            utbudspolitik avseende lågutbildad eller okvalificerad arbetskraft.
          </p>
          <p xml:id="i-Gx5dxzN1Qixs28XbuHFjNW">
            Sverigedemokraterna ställer sig otvetydigt bakom de finanspolitiska
            hörnstenarna om överskottsmål för den offentliga sektorn, utgiftstak
            och krav på kommuner och landsting om god ekonomisk hushållning.
          </p>
          <head type="h2" xml:id="i-WygKJ6Pu9Zv99CYDntZ5mJ">
            1.2 Våra viktigaste reformer
          </head>
          <head type="h3" xml:id="i-4Vria83DRWeDyRu1Nbjwr5">
            1.2.1 Ett åtgärdspaket för ökad sysselsättning och minskad ungdomsarbetslöshet
          </head>
          <p xml:id="i-KVhLVYbsyhbsvp1ddLi69c">
            Den så kallade arbetslinjen har gått i stå. Regeringens idéfattigdom
            på hela det arbetsmarknadspolitiska området är skrämmande.
          </p>
          <p xml:id="i-DMN7xurveMNuXLdk6F3tdX">
            Regeringens generella sänkning av arbetsgivaravgiften med 1 procentenhet
            har varit väldigt dyr i förhållande till resultatet. Tillika visar
            i princip hela den samlade ekonomiska expertisen att den generella
            ungdomsrabatten varit alltför kostsam givet det mätbara resultatet
            av den. 1 2 3 Sverigedemokraterna föreslår därför en återställning
            av den generella avgiften och ett slopande av ungdomsrabatten.
          </p>
          <p xml:id="i-VzNj5vForT4ZQ3796v5swh">
            Det reformutrymme som detta skapar vill vi använda till att förbättra
            småföretagens villkor och bekämpa arbetslösheten i allmänhet och
            ungdomsarbetslösheten i synnerhet. Medlet för detta är ett antal
            kraftfulla reformer inom det utbildningspolitiska, näringspolitiska
            och arbetsmarknadspolitiska området.
          </p>
          <p xml:id="i-6p48dNdrduBUj9ke7eGEhq">
            Vi lyfter fram ett helt åtgärdspaket i form av bland annat följande:
          </p>
          <list style="ul">
            <item xml:id="i-BEHw3f8npJj7HRXG4gGWa">
              En sänkning av arbetsgivaravgiften riktad mot små och medelstora
              företag.
            </item>
            <item xml:id="i-LBqFHrGjEsJS4w8bBeEp7C">
              Ett reformerat sjuklöneansvar riktat mot småföretagare i syfte
              att minska deras börda vid sjukfrånvaro och på så sätt öka deras
              anställningsbenägenhet.
            </item>
            <item xml:id="i-5vkAdgbsNpARRFARkMynm2">
              Lärlingsjobb helt befriade från arbetsgivaravgifter som riktas
              särskilt till unga.
            </item>
            <item xml:id="i-YFZKHggCazHqs7uq7hj7mK">
              En utökning av antalet undantag i turordningsreglerna i lagen
              om anställningsskydd, vilket skulle slipa ned trösklarna till
              arbetsmarknaden i synnerhet för ungdomar.
            </item>
            <item xml:id="i-5GHxvRqBi69bZYX2BAPMt9">
              En utveckling och förstärkning av starta-eget-bidraget, som bland
              annat syftar till att göra det lättare för unga att starta företag.
            </item>
            <item xml:id="i-8qbtB2JReXkdVad89GPGrv">
              En marknadskompletterande riskkapitalfond med syfte att stimulera
              entreprenörskap och innovationsutveckling.
            </item>
            <item xml:id="i-MB1q3z7DH6aG8XETLxwp4M">
              En återställning av regeringens besparing på gymnasieskolan,
              fler nya komvuxplatser, en kraftfull satsning på yrkeshögskolan
              liksom på naturvetenskap och teknik inom den högre utbildningen.
            </item>
            <item xml:id="i-Ae21iBiRa1HB1eTVQ9sXmU">
              Ett införande av mer ansvarsfulla regler för såväl arbetskraftsinvandring
              som asyl- och anhöriginvandring i syfte att förhindra en påspädning
              av de strukturella problemen på arbetsmarknaden och minska de
              undanträngningseffekter som idag i första hand drabbar ungdomar
              och de invandrare som sedan tidigare fått uppehållstillstånd i
              landet.
            </item>
          </list>
          <p xml:id="i-EBUm2xm3G9ybokeo3jd2aK">
            Som vi tidigare påpekat är det vår bedömning att ännu ett jobbskatteavdrag
            inte är det mest effektiva sättet att öka sysselsättningen. Under
            förutsättning att finansieringen av ett femte jobbskatteavdrag
            sker genom en besparing på den kostsamma massinvandringspolitiken
            och på så vis inte på samma sätt konkurrerar om reformutrymmet
            med mer verkningsfulla sysselsättningsåtgärder är vi dock beredda
            att diskutera frågan med regeringen.
          </p>
          <head type="h3" xml:id="i-JkarS7jfGqSk3sn41tvJ9M">
            1.2.2 Garanterad och höjd a-kassa
          </head>
          <p xml:id="i-7gAB7fH41DC2dRza9RPknB">
            Enligt Sverigedemokraterna innebär en tillfredsställande a-kassa
            en central parameter inom arbetsmarknadspolitiken. A-kassan är
            en omställningsförsäkring och ska möjliggöra för den som blivit
            av med sitt arbete att under viss tid söka anställning specifikt
            inom sitt kompetensområde i stället för att nödgas acceptera det
            första jobberbjudande som ges. Vi har därför som ambition att
            höja ersättningstaket till 900 kronor/dag samtidigt som vi föreslår
            en återgång till den så kallade 100-dagarsregeln. Vi vill även
            förbättra reglerna för deltidsarbetslösa och förespråkar en återgång
            till den så kallade 300-dagarsregeln. Tillika anser vi att a-kassan
            är en så pass fundamental del av både arbetsmarknaden och välfärden
            att den bör vara garanterad och helt finansierad av det offentliga.
          </p>
          <p xml:id="i-4pPrNvwS67BkZARdDJfivc">
            I samband med reformeringen av a-kassan föreslår vi även att
            Arbetsförmedlingen och Försäkringskassan slås ihop till en och
            samma myndighet med ansvar för den nya garanterade a-kassan. En
            sammanslagning minimerar risken för att människor hamnar mellan
            två stolar och underlättar för bekämpning av bidragsfusk.
          </p>
          <head type="h3" xml:id="i-8jvj4SwhepEK5qFVHcu2fN">
            1.2.3 Krafttag mot brottsligheten
          </head>
          <p xml:id="i-eMBPSWb13pwxZ5y2tVvXh">
            Utvecklingen inom den svenska kriminalpolitiken har under de
            senaste decennierna gått åt fel håll. Att återställa tryggheten
            i hemmen och på våra gator och torg är en av Sverigedemokraternas
            allra mest prioriterade uppgifter.
          </p>
          <p xml:id="i-3e9mXQtSRWNVexYZzLgSmR">
            Vi har sedan tidigare presenterat en rad åtgärder inom det kriminalpolitiska
            området i form av bland annat ökat vittnesskydd, förbättrad säkerhet
            i domstolar, offentligt register över dömda pedofiler, straffskärpningar
            inklusive riktiga livstidsstraff, utvisning av kriminella invandrare,
            införande av tredje-gången-gillt-principen, återinförande av gränskontroller
            och mycket annat.
          </p>
          <p xml:id="i-5BMbpPaVYar5qoQG66bpow">
            Nytt för denna motion är att vi också presenterar en förstärkt
            satsning på polisen.
          </p>
          <p xml:id="i-MmjZra5hz1NHBGR2MTnCTo">
            Det har uppmärksammats att polisen i dag ägnar en väldigt liten
            del av sin arbetstid åt synligt polisarbete på gator och torg.
            Sverigedemokraterna inser att problemen med effektiviteten inom
            hela rättskedjan i allmänhet och polisen i synnerhet härrör från
            strukturella problem snarare än på avsaknad av ekonomiska resurser.
            Det finns även en bred politisk enighet om behovet av en omorganisation
            av polisen. Detta kommer dock att ta lång tid och Sverigedemokraterna
            vill därför redan nu sjösätta en riktad satsning för att möjliggöra
            fler synliga poliser på gator och torg. Vi vill därför under en
            femårsperiod avsätta minst 250 miljoner kronor per år till insatser
            som syftar till att frigöra resurser till synligt polisarbete
            i offentliga miljöer. Detta kan handla om att resurser avsätts
            så väl till nya poliser, till civil personal som kan avlasta poliserna
            som till ny teknisk utrustning som kan förbättra effektiviteten
            inom polisarbetet. Vi är öppna för att detta anslag blir permanent
            men avser först följa hur omorganisationen av Polisen fortlöper.
          </p>
          <head type="h3" xml:id="i-5FBck6YMmnh3YTw4Pa4nSX">
            1.2.4 Kraftigt minskad invandring
          </head>
          <p xml:id="i-PqumCHv5Esm7AWtV7iafDY">
            Vi presenterar i denna vårbudget flera skarpa förslag på invandringsområdet
            som bedöms minska asyl- och anhöriginvandringen med 90 procent.
            Bland annat ska asyl huvudsakligen beviljas åt personer som uppfyller
            kriterierna i FN:s flyktingkonvention. Uppehållstillstånd ska
            utdelas på temporär i stället för permanent basis och kunna återkallas,
            exempelvis om brott begås eller om grunden för uppehållstillståndet
            förändras. Vi vill även skärpa kraven för anhöriginvandring, bland
            annat genom att försörjningsansvaret för den anhöriginvandrade
            åläggs anknytningspersonen.
          </p>
          <head type="h3" xml:id="i-QqW1KqBXBfUjU7bQk35vCo">
            1.2.5 Trygghet i vården
          </head>
          <p xml:id="i-4g7vytRi81jtfXwdht9NE2">
            Sverigedemokraterna vill ha en svensk sjukvård i världsklass.
            Vi aviserar här förslag om en återställning av högkostnadsskyddet,
            en akut- och tillgänglighetsmiljard, förbättrad tillgänglighet
            inom ambulanssjukvården samt mycket annat. Vi har även flera konkreta
            förslag för att värna och underlätta för våra äldre, såsom fler
            trygghetsboenden, kategoriboenden med husdjursprofil, matreform
            och stärkt anhörigstöd.
          </p>
          <head type="h3" xml:id="i-VqpWtihugGUWQEztgcVQfd">
            1.2.6 Avskaffad pensionärsskatt
          </head>
          <p xml:id="i-GFfkVWLzBZDDPS1JCuVWee">
            Sverigedemokraterna har alltid betraktat pension som uppskjuten
            lön. Vi anser det därför orimligt att lön och pension beskattas
            olika. Många pensionärer lever idag med mycket små eller obefintliga
            marginaler. Ett avskaffande av den orättvisa straffbeskattningen
            av pensionärer skulle avhjälpa situationen för hundratusentals
            pensionärer. Vår ambition är således att under budgetperioden,
            och alltså allra senast 2016, låta jobbskatteavdragets alla fyra
            steg även omfatta inkomst av pension. Detta är i första hand en
            rättvisefråga men handlar även om att stimulera konsumtionen hos
            en grupp som idag nödgas vrida och vända på varenda slant.
          </p>
          <head type="h3" xml:id="i-2s3HdkXNysVysuaYFGN7JU">
            1.2.7 Upprustning av försvaret
          </head>
          <p xml:id="i-LAN2Bfjx5qDcaaw7hKThxg">
            Sveriges försvarspolitik måste vara långsiktig. Omvärldsförhållanden
            kan ändras snabbt men att rusta upp ett starkt försvar tar lång
            tid. Sverigedemokraterna aviserar kraftiga satsningar på Försvarsmakten,
            med huvudmålsättningen att Sverige senast 2025 ska ha sex mekaniserade
            brigader att tillgå på kort tid. Satsningarna omfattar bland annat
            att JAS ska uppgraderas till E/F-modellen och beställas löpande
            med målet 100 uppgraderade plan senast 2025. Vi vill också att
            den allmänna värnplikten ska återinföras för att trygga Försvarsmaktens
            personalförsörjning. Fram till den tid Sverige återfår ett verkligt
            existensförsvar anser vi också att en paus från medverkandet i
            internationella insatser är nödvändig.
          </p>
          <head type="h3" xml:id="i-4TSRdSiBVCfGAq4ctoi5ne">
            1.2.8 En återupprättad självständighet
          </head>
          <p xml:id="i-bXyn6PNJ4twJ4Xo8yb251">
            Sverigedemokraterna är idag det enda verkligt EU-kritiska partiet
            i Sveriges riksdag. Även om delar av den övriga oppositionen stundtals
            uttrycker sig EU-kritiskt kvarstår faktumet att de inte är kritiska
            mot EU-projektet i sak, det vill säga att makt överförs från nationell
            till överstatlig och federal nivå, utan enkom mot att unionen
            inte driver rätt politik. Sverigedemokraterna kommer alltid att
            värna om Sveriges suveränitet och rätt till självbestämmande,
            alldeles oavsett vilken politik EU driver i övrigt. Sverigedemokraterna
            ser den stora förtjänsten i den inre marknaden och frihandeln
            men inte i den politiska union som sakta men säkert växer fram.
            Vi förespråkar därför ett omedelbart utträde ur Europeiska unionen
            där Sverige kvarstår som medlem i EES, i likhet med vårt grannland
            Norge.
          </p>
          <head type="h3" xml:id="i-PmmTJUQe1yoGEiTAHQLMT">
            1.2.9 Gruvnäringen
          </head>
          <p xml:id="i-S72ESrYNfxHYRQSLKYxcqP">
            Den svenska gruvnäringen har en lång tradition och har bidragit
            till att göra Sverige till en rik nation. Näringen upplever nu
            en renässans orsakad främst av stigande råvarupriser. Även om
            det till stor del är externa faktorer, exempelvis den ökande kinesiska
            efterfrågan, som driver näringen så finns det oerhört mycket att
            göra från politiskt håll. Regeringens passivitet i frågan är oroväckande.
            Sverigedemokraterna lanserar i denna vårbudget ett flertal åtgärder
            med satsningar på järnvägar, utbildning samt utökade resurser
            och arbetsuppgifter åt Sveriges geologiska undersökning. Sverigedemokraterna
            förespråkar även en reformering av den nuvarande mineralersättningen
            med syfte att möjliggöra en aktiv gruvpolitik.
          </p>
          <head type="h3" xml:id="i-GHa2S2dREeTcAEpgFH2ZKE">
            1.2.10 Återförstatligande av skolan
          </head>
          <p xml:id="i-Tz8uQS3UGTKsHfwH4zwC9s">
            Sverigedemokraterna är av åsikten att kommunaliseringen av den
            svenska skolan har lett till stora olikheter i skolväsendet. För
            oss är det en självklarhet att alla svenska elever ska ha rätt
            till en likartad skolgång, oavsett var i landet de är bosatta.
            Skolan måste därmed återförstatligas. Detta kommer förvisso vara
            ett projekt som sträcker sig längre än en budgetperiod, men vi
            vill omgående starta en statlig utredning på temat.
          </p>
          <p xml:id="i-MMwpggybXJozmuQzuUfXpz">
            Vi är också kritiska mot hur riskkapitalismen har blivit en stor
            aktör inom friskoleverksamheten och deklarerar klart och tydligt
            två deviser: att ta ut vinst i form av utdelning från skolans
            verksamhet ska vara i lag förbjudet och friskolor ska enbart få
            tillstånd att starta verksamhet om det kan påvisas att de fyller
            en funktion som den kommunala skolan inte kan tillgodose, såsom
            en viss språklig inriktning eller motsvarande. Vi avser även att
            återföra gymnasieskolan de medel som regeringen sparade in genom
            höstpropositionen 2011.
          </p>
          <head type="h3" xml:id="i-Ct6ntLQujMK8czxHkXZYQ1">
            1.2.11 Återreglering av järnvägen
          </head>
          <p xml:id="i-LntcBVWVAXC7xBgNzve5cc">
            Avregleringen av den svenska järnvägen har blivit ett misslyckande.
            Inte bara har kritiken uteblivit mot den av EU påtvingade avregleringen
            i form av avregleringsdirektivet; alliansregeringen har i själva
            verket valt att gå längre än vad direktivet föreskriver. De andra
            länder som har avreglerat sin järnväg fullt ut, likt Sverige,
            har senare valt att återreglera. Sverigedemokraterna menar att
            ansvaret för operatörer och för järnvägsnätet ska ligga på en
            och samma huvudman. De avtal som redan har ingåtts ska givetvis
            respekteras men det är vår åsikt att de inte ska förnyas när de
            löper ut och att järnvägen på sikt helt bör återregleras. Vi kommer
            även att föreslå utökade resurser till såväl underhåll som utbyggnad
            av tågtrafiken.
          </p>
          <head type="h3" xml:id="i-W7erc5adsMdYANK7ss5g5d">
            1.2.12 Effektivt bistånd
          </head>
          <p xml:id="i-XvwfU1GeX1v6FWhLrzd8Ao">
            Det är Sverigedemokraternas åsikt att det svenska biståndet i
            alltför stor utsträckning präglas av bristande effektivitet och
            resultatinriktning. Vi omprövar synen på bistånd och intar ett
            mer pragmatiskt och flexibelt förhållningssätt samtidigt som vi
            fokuserar på färre länder. Vi väljer också att avbryta biståndet
            helt till så kallade icke ODA-länder, exempelvis Ryssland och
            Kina. Samtidigt etablerar vi ambitionen att det svenska biståndet
            ska hållas på FN:s rekommenderade nivå om 0,7 procent av BNI.
          </p>
          <head type="h3" xml:id="i-5rQ3suFrPQsKaKVf6GYYHn">
            1.2.13 Återställd restaurang- och cateringmoms
          </head>
          <p xml:id="i-BDurLEvhYvspjZjrCyRcpg">
            Regeringens sänkning av restaurang- och cateringmomsen var en
            oerhörd felprioritering. Den är väldigt kostsam och även om det
            är för tidigt att mäta resultaten av sänkningen har studier gjorts
            som bedömer att antalet jobb uppgår till som högst ett par tusen.
            4 Jämförelser med Finland, där en liknande satsning blev en direkt
            besvikelse, bekräftar denna analys. Sverigedemokraternas pragmatiska
            hållning gör att vi prioriterar annorlunda och helt kommer att
            återställa restaurangmomsen redan under budgetperiodens första
            år. Det finns andra åtgärder som ger bättre utdelning, räknat
            i antal jobb. Några av dessa åtgärder har redan nämnts ovan.
          </p>
          <head type="h1" xml:id="i-GdpQYf1vZxbzTTVXVuktVD">
            4 Det ekonomiska läget
          </head>
          <head type="h2" xml:id="i-6EHjqKoji5dKZJQuzVP5hx">
            4.1 De svenska utgångspunkterna
          </head>
          <p xml:id="i-HF2FAzynvneUNdXwZcuxrU">
            Den svenska ekonomin är i ett europeiskt perspektiv tämligen
            stabil. Statsfinanserna är relativt EU goda och räntorna låga.
            Vi ser ett antal tecken på att ekonomin vänder åt rätt håll, inte
            minst vad gäller börsen som stigit kraftigt.
          </p>
          <p xml:id="i-CPnCo1s8Ej5VvaLvUFCBq4">
            Ett stort hot mot den svenska ekonomin är att exporten till EMU-området
            på senare tid har blivit lidande, dels på grund av att euron försvagats
            gentemot den svenska kronan, dels på grund av det svaga tillstånd
            som flertalet euroländer befinner sig i. Detta motverkas dock
            av att Riksbanken håller räntan låg och därmed mildrar kronans
            appreciering.
          </p>
          <p xml:id="i-2B8mmKCMrkDubsR3VXSHZu">
            Den stora utmaningen för svensk ekonomi är att få bukt med arbetslösheten.
            I synnerhet måste ungdomsarbetslösheten och långtidsarbetslösheten
            tacklas. Sverige ligger sämst till i Norden vad gäller ungdomsarbetslöshet
            och långtidsarbetslösheten har stigit kraftigt sedan 2008. 5 6
            Regeringen har inte förmått att betrakta arbetsmarknadspolitiken
            med något annat än ett renodlat plånboksfrågeperspektiv och har
            därmed missat flera centrala parametrar i en aktiv och väl fungerande
            arbetsmarknadspolitik. Arbetslösheten bedöms ligga kvar över jämviktsarbetslösheten
            (Nairu) ända fram till 2016, vilket, om så sker, skulle innebära
            att arbetslösheten har legat över Nairu under i princip hela alliansregeringens
            styre fram till nästa val 2014. 7 Den så kallade arbetslinjen
            är alltså både otillräcklig och ofullständig.
          </p>
          <head type="h2" xml:id="i-EAWpzurzyGkW8ebFZbbFWf">
            4.2 Euron
          </head>
          <p xml:id="i-69cGduK2L8nPFqUEdDTbiS">
            Det enskilt största hotet mot svensk ekonomi är situationen i
            euroområdet. De länder som valt att avskaffa sin självständiga
            penningpolitik skapar i dag problem såväl för sig själva som för
            resten av världen. Skuldavskrivningen i Grekland skedde förhållandevis
            ordnat och landet lyckades därmed köpa sig viss respit, men samtidigt
            kvarstår betydande osäkerheter kring hur statsskuldskrisen ska
            kunna lösas.
          </p>
          <p xml:id="i-SwoeUppzE2WbQwzMrWVzjx">
            Den grekiska situationen är inte permanent löst och en liknande
            utveckling är dessutom sannolik i Portugal och Spanien. Det nuvarande,
            relativa lugn vi upplever innebär att euroländerna varit framgångsrika
            i att skjuta problemen framför sig ännu en stund.
          </p>
          <p xml:id="i-CTx7xqih4vMgA9ptZ8YDMB">
            Den gemensamma valutan omöjliggör en depreciering, vilket tvingar
            fram mycket smärtsamma lönesänkningar och andra åtdragningar hos
            de sydliga ekonomierna. Detta i sin tur leder till politisk oro
            av det slag Grekland fortsatt upplever och i allra värsta fall
            tappar statsmakten helt enkelt kontrollen över sina funktioner.
            Det folkliga missnöjet är således ett större hot än marknadens
            nycker.
          </p>
          <p xml:id="i-7jtqjt15DeAxCGPh6xaqDo">
            Visserligen kan ECB välja att underlätta situationen genom att
            föra en expansiv penningpolitik, men detta skulle i stället skapa
            missnöje norrifrån, där ekonomier med relativ ordning och reda
            kommer få uppleva en onormalt hög inflation. I synnerhet Tyskland
            har mycket smärtsamma minnen av hyperinflation och kommer därför
            sannolikt motsätta sig en höginflationspolitik.
          </p>
          <p xml:id="i-VCYxc6ksmgbctVyMBmQbbJ">
            Europrojektet vänder således folk emot sina folkvalda, liksom
            det vänder hela länder emot sina grannar. Lågkonjunkturen i Europa
            blir sannolikt långvarig emedan de strukturella obalanserna kvarstår.
          </p>
          <head type="h2" xml:id="i-56g6Av7SZNvZhoKCGGtRKZ">
            4.3 Satsa på investeringar
          </head>
          <p xml:id="i-TWGnY1KG75Tb5aEbQ6kSEs">
            Regeringen har fört en väldigt passiv finanspolitik genom krisen.
            En mer expansiv och framför allt en tidigarelagd aktiv finanspolitik
            skulle påskynda återhämtningen av ekonomin, öka resursutnyttjandet
            samt minska arbetslösheten. Om en finanspolitisk reform sjösätts
            tidigare i stället för senare innebär det betydande välfärdsvinster
            under tiden det tar för reformen att ge effekt.
          </p>
          <p xml:id="i-42eNBCCVp8EsLrED1vTzrh">
            Trots möjligheter har regeringen valt den passiva linjen. I princip
            all finanspolitisk stimuli har bestått av jobbskatteavdraget.
            Den tycks helt enkelt inte kunna se att det finns andra faktorer
            än de renodlade plånboksfrågorna. Exempelvis hade inte minst satsningar
            på infrastruktur renderat en ökad tillväxt. Belastningarna på
            järnvägsnätet har ökat mer än investeringarna, vilket har haft
            till följd att det idag finns ett flertal flaskhalsar på vårt
            gemensamma nät. Flaskhalsarna begränsar tillväxten och kostar
            därtill pengar. En ytterligare krona satsad på järnvägen, hade
            sannolikt skapat mer sysselsättning än en ytterligare krona till
            jobbskatteavdraget.
          </p>
          <p xml:id="i-Qm45v2QmkUCJz5Pm7GxBPE">
            Inte heller har regeringen förmått investera i utbildning för
            arbetsmarknadens behov. Det faktum att vi har en oroväckande hög
            arbetslöshet samtidigt som många företag, inte minst inom gruvnäringen,
            skriker efter arbetskraft tyder på en passiv, närmast laissez-faire-
            liknande, inställning. En aktiv arbetsmarknadspolitik förutsätter
            ett verklighetsförankrat perspektiv såväl i plånboksfrågorna som
            inom utbildning, forskning, infrastruktur och energi.
          </p>
          <head type="h2" xml:id="i-ABJwWDAYzhgvdaZ4dfiPs4">
            4.4 Prioritera rätt!
          </head>
          <p xml:id="i-Vvf2Y6rPfKs8D5V7YU955G">
            Sverige satsar enorma summor på helt fel saker. Kostnaden för
            den ansvarslösa invandringen, det ineffektiva biståndet och den
            svällande EU-avgiften uppgår till över 100 miljarder kronor varje
            enskilt budgetår en gigantisk transferering från de svenska skattebetalarna
            till något som ligger långt ifrån våra gemensamma, svenska intressen.
            Sverigedemokraterna vill fokusera på rätt saker och vågar göra
            de nödvändiga prioriteringarna. Vi vill prioritera det som ger
            arbeten här i Sverige, riktiga arbeten och inte subventionerade
            instegs jobb eller fas 3-jobb. Vi satsar på en aktiv och väl avvägd
            arbetsmarknadspolitik med ett resultatinriktat och pragmatiskt
            förhållningssätt. Vi satsar kraftigt på utbildning och på infrastruktur.
            Vi vill föra en aktiv politik inom de näringar där det finns starka
            ömsesidiga intressen mellan stat och näringsliv. Till detta frigör
            vi resurser genom väl avvägda prioriteringar.
          </p>
          <head type="h1" xml:id="i-7tbT9rhzfjRNG9ztNWwNeW">
            5 Arbete genom utbildning
          </head>
          <p xml:id="i-Qii1HsPsbVo6GDw38xYf4R">
            En större del av vårt liv som vuxna människor kretsar kring vårt
            arbete. Att ha ett jobb är inte bara ett sätt att försörja sig
            själv, det är också en grund för självkänslan, en känsla av att
            bidra till samhället och en del av den egna identiteten. En balanserad
            arbetsmarknad där alla medborgare kan finna sin plats är därför
            en självklar målsättning för allt samhällsbygge.
          </p>
          <head type="h2" xml:id="i-CzRwms9TqvKk9Uwv2gX4pm">
            5.1 Inledning
          </head>
          <p xml:id="i-X1yZbNcUVV3zqjCvhCUooj">
            Den svenska arbetsmarknaden är unik och har länge karaktäriserats
            av goda förhållanden mellan arbetsgivare och arbetstagare, goda
            villkor för arbete och företagande samt ett utbyggt system för
            den som tillfälligt blir arbetslös. Trygghet för arbetstagare,
            arbetsgivare och arbetslösa har varit ledord i det som ofta kallas
            den svenska modellen. Den så kallade Saltsjöbadsandan har möjliggjort
            en samsyn på arbetsmarknaden och i hög grad förhindrat allvarliga
            konflikter. Såväl hela vårt samhällsbygge som våra enskilda liv
            är beroende av en välfungerande och rättvis arbetsmarknad. Sverigedemokraterna
            vill återupprätta tryggheten på arbetsmarknaden och säkerställa
            att alla medborgare kan finna sin plats. Vi menar att det ska
            löna sig att arbeta, samtidigt som vi anser att den som tillfälligt
            blir arbetslös ska erbjudas nödvändigt stöd.
          </p>
          <p xml:id="i-VBozbofDDGWC8DWkjGTq4y">
            Sverigedemokraterna menar att det är strukturella orsaker som
            ligger bakom massarbetslösheten och arbetsmarknadens funktionsbrister.
            Här behövs ett fullständigt och organiskt politiskt nytänkande.
            Sverigedemokraterna ser arbetsmarknadspolitik, näringspolitik,
            utbildningspolitik, finanspolitik och skattepolitik som beroende
            av varandra, och där respektive område kompletterar de andra för
            att tillsammans möjliggöra förutsättningar för tillväxt, sysselsättning
            och företagande.
          </p>
          <p xml:id="i-B8aNhjqK3jHzUK1zDAwE1W">
            Arbetsmarknaden står inför stora utmaningar. Sverigedemokraterna
            vill föra en ansvarsfull invandringspolitik för att på det sättet
            minska utanförskapet, vi stimulerar landets företag till att våga
            och vilja anställa genom att öka antalet undantag i turordningsreglerna,
            vi vidtar kraftiga utbildningssatsningar för att på ett betydande
            sätt förbättra matchningen på den svenska arbetsmarknaden, vi
            inför lärlingsjobb och mer praktik för att komma till rätta med
            ungdomsarbetslösheten och vi säger nej till all form av etnisk
            diskriminering på arbetsmarknaden genom slopade instegsjobb.
          </p>
          <head type="h2" xml:id="i-DgM8U2aNQWWxpwMDL4gXru">
            5.2 Småföretagande
          </head>
          <p xml:id="i-GN8HqGf3L7GU1obzKFDnu9">
            De svenska småföretagen har stått för en stor del av sysselsättningstillväxten
            under tidigare högkonjunkturer och är också en viktig förutsättning
            för Sveriges väg ut ur aktuella och kommande kriser. Tyvärr har
            den förda politiken för företagande inte varit framgångsrik, utan
            tvärtom dömts ut som ineffektiv vad gäller sysselsättningsskapande.
          </p>
          <p xml:id="i-TgQUcizd2t5bVEyw56SFmJ">
            I stället för generella lättnader av arbetsgivaravgiften som
            riktas till alla företag, stora som små, förespråkar Sverigedemokraterna
            en sänkning av arbetsgivaravgiften riktad mot småföretagen. Detta
            finansieras med en höjning av den generella arbetsgivaravgiften
            till den tidigare nivån och syftar till att ge incitament för
            svenska småföretag att våga, vilja och kunna anställa. Med samma
            syfte vill vi reformera sjuklöneansvaret med inriktning mot småföretagarna
            och minska deras börda vid sjukfrånvaro.
          </p>
          <head type="h2" xml:id="i-LHAPKe8Z77jHnFffi1V1fR">
            5.3 Nyföretagande
          </head>
          <p xml:id="i-KnL6i533KSdrfWJk1a9f6F">
            Starta eget-bidrag, eller stöd för start av näringsverksamhet
            som det egentligen heter, har som arbetsmarknadspolitisk åtgärd
            lovordats av bland annat Riksrevisionen som en av de bästa sysselsättningsskapande
            åtgärder som finns inom det arbetsmarknadspolitiska området. Mycket
            goda siffror visar på verkliga effekter; inte minst har det konstaterats
            att överlevnadsgraden är lika hög för företag startade genom starta-eget-bidraget
            som företag startade utan bidrag. Andra forskare har kommit fram
            till att 6080 procent av de i programmet startade företagen inte
            skulle ha startats utan programmets existens. 8
          </p>
          <p xml:id="i-MjZm2DbSkW7EYNLZAoiwVN">
            Trots programmets goda resultat finns en generell 25-årsgräns
            och det mycket låga stödet ges bara i sex månader. Åldersgränsen
            medger vissa undantag, bland annat för nyanlända invandrare, men
            att generellt begränsa stödet till personer som har fyllt 25 år
            är direkt diskriminerande mot ungdomar trots att det är bland
            ungdomar som arbetslösheten slår allra hårdast. Sverigedemokraterna
            menar att unga arbetslösa ska ha rätt att söka bidraget precis
            som alla andra; bland våra ungdomar finns många driftiga, innovativa
            och idérika individer som saknar kapital men besitter viljan.
            Ett utökat starta-eget-bidrag skulle bryta en del av ungdomars
            sociala utanförskap och påverka sysselsättningen positivt. Sverigedemokraterna
            föreslår en 20-årsgräns och en förlängning av den tid under vilken
            stödet utbetalas till nio månader.
          </p>
          <head type="h2" xml:id="i-LsRx7kuSFQTpMun5gH4KtM">
            5.4 Lärlingsjobb
          </head>
          <p xml:id="i-KTg9iLvBjkFWzoeveaR3Fm">
            Den massiva ungdomsarbetslösheten beror delvis på den överteoretisering
            som skett av gymnasieskolans olika program. Idén om att alla ska
            ges högskolebehörighet och att hälften av alla gymnasieelever
            ska bli akademiker har varit en fullständig katastrof för såväl
            arbetsmarknad som enskilda ungdomar.
          </p>
          <p xml:id="i-WNWrdsQ6A5w9g4nXSSeC3y">
            Resultaten ser vi i dag, där framför allt svenska yrkeskunniga
            ungdomar har fått en undermålig utbildning med ett alltför litet
            inslag av praktik och alltför mycket teori i sina praktiskt inriktade
            program. Svenska gymnasieelever tillhör Europas bottenskikt när
            det gäller praktik knuten till utbildningen. 9 På senare tid har
            en del förbättringar gjorts, där visionen om att alla elever helst
            ska bli akademiker har frångåtts, vilket har varit steg i rätt
            riktning.
          </p>
          <p xml:id="i-9aomAuyznfWpM4f5h7HLkx">
            Sverigedemokraterna inser att alla varken kan, bör eller vill
            bli akademiker och att yrkesutbildade efterfrågas i en allt större
            utsträckning. Den stora skillnaden mellan utbud och efterfrågan
            på arbetsmarknaden är särskilt tydlig när det gäller företagens
            skriande behov av just yrkeskunniga. Svenska ungdomar tappar tyvärr
            konkurrenskraft mot låglöneländer från Östeuropa eller tredje
            världen genom att de inte ges tillräcklig möjlighet till praktik
            eller annan anknytning till arbetsmarknaden under sin studietid.
            Vår viktigaste satsning för att bryta ungdomsarbetslösheten är
            därför införandet av lärlingsjobb.
          </p>
          <p xml:id="i-Ln5kiVG1JAtVq1ypRsLLsg">
            Den nya anställningsformen skulle möjliggöra för en arbetsgivare
            att anställa en ung lärling till 75 procent av ingångslönen och
            med en provanställningsperiod om tolv månader i stället för dagens
            sex. Satsningen på 50 000 lärlingsjobb syftar till att bryta ungdomsarbetslösheten
            och stärka ungdomars konkurrenskraft på en arbetsmarknad som i
            allt högre grad präglas av låglönekonkurrens och diskrepans mellan
            faktiskt behov av och tillgång på kompetens.
          </p>
          <head type="h2" xml:id="i-CAq6moPkTcq5Rgfn9xqHn1">
            5.5 Turordningsreglerna
          </head>
          <p xml:id="i-8ijjxgGA9BS7qU6ePdHJzP">
            De svenska turordningsreglerna, reglerade under lagen om anställningsskydd
            (LAS), kom till under en tid då arbetsmarknadens rörlighet var
            betydligt mindre än i dag. Arbetsmarknadens funktionssätt har
            dock förändrats och det är fullt rimligt att även turordningsreglerna
            förändras och anpassas till dagens marknadsförhållanden. För att
            säkerställa trygghet för arbetstagare är det viktigt att LAS finns
            kvar, men det är Sverigedemokraternas åsikt att undantagen i turordningsreglerna
            behöver utökas. Dagens regelverk är helt enkelt för stelt och
            leder till att framför allt ungdomars intressen åsidosätts genom
            principen om sist in först ut. Arbetsgivare kan enkelt reglera
            storleken på sin personalstyrka men har betydligt svårare att
            reglera dess sammansättning. För att ge arbetsgivarna större möjligheter
            att behålla nyckelpersoner med rätt kompetens vill vi utöka antalet
            tillåtna undantag som medges, från två till fem.
          </p>
          <head type="h2" xml:id="i-GXHr4xj9rdSijX39zNX7xE">
            5.6 A-kassan
          </head>
          <p xml:id="i-SST6gFsVNRxWjjtFoYUauM">
            De senaste åren har kraftiga försämringar i a-kassan genomförts,
            vilket har slagit hårt mot landets arbetslösa och dessutom försämrat
            matchningen på arbetsmarknaden. Det har blivit dyrare att ansluta
            sig till a-kassan, kvalificeringsgrunden har skärpts och ersättningstaket
            har sänkts rejält. Faktum är att taket nu ligger så lågt att den
            procentuella ersättningsnivån mest blir en chimär och att en avtrappning
            från 80 procent till 70 procent för de flesta arbetslösa i praktiken
            inte skulle innebära någon sänkning av deras inkomst eftersom
            bägge procentsatserna motsvarar en ersättning högre än taket tillåter.
          </p>
          <p xml:id="i-6d2QHkm15exDoZZy5FRMtj">
            Den svenska a-kassan är idag sämst i Norden. Det alltför låga
            taket har tillintetgjort en stor del av a-kassans syfte som en
            omställningsförsäkring, eftersom endast de som haft riktigt låga
            inkomster får en ersättning jämförbar med deras tidigare inkomst.
            För att sätta taket i ett perspektiv kan påpekas att den svenska
            medianlönen är grovt räknat dubbelt så stor som den maximala nettoersättning
            som kan erhållas från a-kassan. Arbetslösa riskerar alltså att
            drabbas synnerligen hårt av den nedmonterade a-kassan.
          </p>
          <p xml:id="i-FL4DCN7MVQt79qYpUanxLA">
            För Sverigedemokraterna förefaller en försämrad a-kassa vara
            en mycket ineffektiv metod för att få arbetslösa i arbete, eftersom
            de flesta inte vill något hellre än att åter få ett arbete och
            kunna göra rätt för sig. Den svenska arbetsmoralen är god och
            därmed är en försämrad a-kassa i praktiken bara ett sätt att slå
            på ofrivilligt arbetslösa knappast en aktiv arbetsmarknadspolitisk
            åtgärd. I den mån en lägre ersättning påverkar arbetslösas arbetssökande
            är det snarare en försämring som orsakas, då matchningen på arbetsmarknaden
            riskerar att avsevärt försämras i och med att de arbetslösa på
            grund av en drastiskt försämrad privatekonomi tvingas acceptera
            det första lediga jobb som erbjuds, snarare än att söka arbete
            inom sitt kompetensområde. På sikt leder detta givetvis till ett
            enormt slöseri med humankapital.
          </p>
          <p xml:id="i-Pjxa5qmdJj6zPpb1pSbDMV">
            Sverigedemokraterna menar att de negativa effekterna för de temporärt
            arbetslösa bör dämpas rejält. För tio år sedan fick nästan 80
            procent av de a-kasseberättigade också 80 procent i ersättning,
            siffror som enligt oss är eftersträvansvärda. 10 Vi förespråkar
            därför en höjning av a-kassans tak och har som ambition att det
            ska läggas på 900 kronor/dag. Detta skulle göra att betydligt
            fler än idag skulle få en ersättning som svarade mot de procentuella
            ersättningsnivåer som slagits fast.
          </p>
          <p xml:id="i-M7vc6sPt1Uufk5PLMVLftY">
            Vi vill också se en garanterad a-kassa. Det är vår mening att
            a-kassan ska vara en inkomstförsäkring och därigenom betraktas
            som en del av socialförsäkringssystemet. Alla som arbetar och
            uppfyller villkoren för inkomstförsäkringen ska omfattas av en
            gemensam a-kassa med rätt till inkomstrelaterad ersättning i händelse
            av arbetslöshet. A-kassan bör därutöver avpolitiseras genom en
            minskning av dagens alltför starka koppling till enskilda fackförbund,
            och därmed politiska partier. Detta är särskilt viktigt då det
            finns många exempel på medlemmar som på grund av politiska ställningstaganden
            uteslutits ur facket. En avpolitiserad, gemensamt finansierad
            och statligt garanterad arbetslöshetsförsäkring skulle administreras
            av Försäkringskassan och innebära väsentligt förbättrad effektivitet
            gällande servicegrad, behandling av ärenden och utbetalning vid
            arbetslöshet.
          </p>
          <head type="h3" xml:id="i-7Me81jo2SCGwFRCjFeH65q">
            5.6.1 Återinförande av 100-dagarsregeln
          </head>
          <p xml:id="i-MLoiJ5SuLPUhsxxZUxciQX">
            Sverigedemokraterna anser att arbetslösa under de första 100
            dagarna av arbetslöshet ska ha rätt att begränsa sitt sökande
            till ett närliggande geografiskt område och inom sitt kompetensområde.
            Vi ser det som orimligt att en person redan från första dagen
            i arbetslöshet ska tvingas söka arbete inom samtliga yrkesområden
            över hela vårt land och vid erbjudande om jobb på annan ort behöva
            bryta upp från hem och familj.
          </p>
          <head type="h3" xml:id="i-W23FZB6Kzo6jZGBb4ug23L">
            5.6.2 Förbättringar för deltidsarbetslösa
          </head>
          <p xml:id="i-9iH9wnLZN7HEjjVMjvZc7p">
            Sverigedemokraterna ser också behovet av att förbättra för deltidsarbetslösa,
            som i dag endast är berättigade till 75 dagars a-kassa. Tidigare
            hade de, precis som heltidsarbetslösa fortfarande har, rätt till
            300 dagars a-kassa. Det av regeringen införda systemet som gör
            skillnad på del- och heltidsarbetslöshet har lett till att få
            heltidsarbetslösa vågar ta deltidsjobb, och därmed kvarstår i
            arbetslöshet. Det är extra problematiskt eftersom deltidsarbete
            är en bra väg in på arbetsmarknaden då många heltidsarbetslösa
            har svårt att gå direkt till heltidsarbete. De nuvarande reglerna
            kom måhända till för att uppmuntra till heltidsarbete, men effekten
            har paradoxalt nog blivit direkt motsatt. Reglerna uppmuntrar
            snarare till fortsatt heltidsarbetslöshet.
          </p>
          <head type="h3" xml:id="i-BcdnapdXXrSVDcGf1nZ5gC">
            5.6.3 Efter a-kassan: jobb- och utvecklingsgarantin reformeras
            i grunden
          </head>
          <p xml:id="i-4ekSK5ZNbTYFWHGys8b7oP">
            Sverigedemokraterna anser att jobb- och utvecklingsgarantin i
            allmänhet, och programmets fas 3 i synnerhet, har varit arbetsmarknadspolitiska
            misslyckanden. Omfattande kritik har riktats mot programmet och
            det har av flera tunga instanser, såsom Institutet för arbetsmarknadspolitisk
            utvärdering (IFAU) och Riksrevisionen, bedömts vara mycket dåligt
            styrt och sakna kapacitet för större programvolymer. En mycket
            liten del av deltagarna kommer upp i den aktivitetsnivå som programmet
            egentligen fordrar, och programmets tredje fas utnyttjas av mer
            eller mindre seriösa arbetsgivare som får betalt för att erbjuda
            sysselsättning.
          </p>
          <p xml:id="i-Ced1PPjBBU6jP2iZ4PKy9e">
            Att fas 3 inte påverkar möjligheten att få jobb stöds av såväl
            IFAU:s stora utredning som Riksrevisionens rapport. 11 Bristerna
            är uppenbara och det vittnas om hur arbetslösa används till ibland
            meningslösa sysslor, allt för att arbetsgivaren ska erhålla statlig
            ersättning för deltagaren. Det är nämligen ett krav att deltagaren
            inte utför sysslor som hör till den ordinarie arbetsmarknaden,
            vilket per definition innebär att den aktivitet som deltagaren
            utför ofta är långt ifrån arbetsmarknadens egentliga behov. Möjligheten
            att ta ett steg in på den ordinarie arbetsmarknaden efter fas
            3 är därför liten.
          </p>
          <p xml:id="i-MCKFmENtvSToYV8dyVGTy5">
            Som aktiv åtgärd har programmet varit mycket bristfälligt och
            det har fått skarp kritik av Riksrevisionen för dess mer eller
            mindre obefintliga styrning av regeringen. Fas 3-praktikanter
            fastnar i ett utanförskap där de hunsas runt mellan olika arbetsgivare
            som alltför sällan förmår erbjuda dem en vettig sysselsättning.
          </p>
          <p xml:id="i-B8dKYpDQMUJgVnRGWGoou3">
            Sverigedemokraterna vill se ett statligt alternativ till fas
            3 som ska garantera meningsfull och framför allt samhällsnyttig
            sysselsättning för programdeltagare. Det finns många statliga,
            regionala och kommunala verksamheter där behovet av arbetskraft
            är skriande högt och där ett statligt alternativ till fas 3 skulle
            kunna bidra till att lösa även dessa problem.
          </p>
          <p xml:id="i-JeWMTSn98vqQuULpP7k2S8">
            Enligt vår mening är det eftersträvansvärt att styra programmet
            så att arbetsinsatserna utförs inom samhällsnyttig verksamhet
            som vård, skola, försvar, omsorg och infrastruktur. En stor fördel
            är att detta skulle resultera i att såväl samhälle som enskild
            programdeltagare gynnades. Framför allt skulle det dock leda till
            att praktikanten genom erfarenheten gavs stora möjligheter att
            ta ett jobb på den ordinarie arbetsmarknaden. Det är för oss också
            självklart att arbetsuppgifter inom till exempel välfärdssektorer
            skulle motivera programdeltagarna betydligt mer än dagens system,
            som har dålig styrning och där alltför många företag inte erbjuder
            en meningsfull sysselsättning åt praktikanten.
          </p>
          <head type="h2" xml:id="i-3uteFeZZYdsUinJC9rTv9j">
            5.7 Gästarbetarsystem inte fri arbetskraftsinvandring
          </head>
          <p xml:id="i-ZFDBvFcw9op4F7jpKc27U">
            Den fria arbetskraftsinvandringen som infördes 2008 har inneburit
            stora påfrestningar på arbetsmarknaden. Den har lett till stora
            undanträngningseffekter av svensk arbetskraft och innebär samtidigt
            att det är fritt fram för lönedumpning eller lönesammanpressning.
            I praktiken innebar reformen att allt ansvar gällande arbetskraftsinvandring
            av människor utanför EU/EES försköts till arbetsgivarna. Tidigare
            hade Arbetsförmedlingen bedömt behovet av utomeuropeisk arbetskraftsinvandring,
            vilket resulterat i att den arbetskraftsinvandring som skedde
            i princip uteslutande gick till sektorer där det fanns utbudsbrist
            på den svenska arbetsmarknaden. Risken för låglönekonkurrens var
            alltså liten.
          </p>
          <p xml:id="i-DMxhB9mjRW7WK9Gabr24NE">
            Sedan 2008 är det dock nya regler som gäller, där det är helt
            och hållet upp till arbetsgivaren att bestämma vem som ska få
            arbetskraftsinvandra till Sverige, eftersom det enda som behövs
            för arbetstillstånd i landet numera är ett anställningsavtal.
            Många arbetsgivare, framför allt inom humanintensiva sektorer
            med låga löner, ser givetvis goda möjligheter att anställa utomeuropeiska
            medborgare för löner som svenskar omöjligen kan konkurrera med.
            De nya reglerna har därför slagit hårt mot den svenska arbetskraften
            och framför allt mot den del av arbetskraften som arbetar inom
            personalintensiva sektorer präglade av relativt låga löner.
          </p>
          <p xml:id="i-DpazYGaCxbYrdZRxAJks2Y">
            Sverigedemokraterna förespråkar ett gästarbetarsystem där tillfälliga
            luckor på den svenska arbetsmarknaden också kan täppas till genom
            tillfälliga arbetstillstånd. På sikt måste dock ambitionen vara
            att eventuella efterfrågeöverskott kompenseras genom utbildningssatsningar
            så att den arbetskraft som finns i vårt land utbildas till att
            kunna ta de arbetstillfällen som erbjuds inom landet. Den tämligen
            modesta arbetskraftsinvandring som då kan bli aktuell kommer alltså
            endast kunna ske till sektorer eller branscher där brist på lämpliga
            arbetstagare råder och arbetsgivare inte kan finna erforderlig
            kompetens i Sverige.
          </p>
          <head type="h2" xml:id="i-A3gvC8uybcn4SiAT56MwpJ">
            5.8 Arbetsgivaravgifter
          </head>
          <p xml:id="i-2bebRduwz6E5AYoGQ4oxit">
            Sverigedemokraternas ambition är att det ska vara tämligen billigt
            att anställa och arbeta. Vi kan dock konstatera att regeringens
            generella sänkning av arbetsgivaravgiften varit dyr i förhållande
            till det resultat den renderat. Studier pekar även på att generella
            sänkningar av sociala avgifter på lång sikt endast har små effekter
            på sysselsättningen emedan sänkta avgifter tenderar att övervältras
            till högre löner och därmed påverkar sysselsättningen enbart i
            form av att högre reallöner leder till ett ökat arbetsutbud. 12
            Mot bakgrund av detta avser vi att återställa regeringens generella
            sänkning för att i stället fokusera resurserna mot småföretagarna.
            Ett sådant avdrag, mer riktat mot de mindre bolagen, bedöms ge
            större effekt än en generell dito.
          </p>
          <p xml:id="i-HiCeLLesvfqzcfpQ2R1QqA">
            Liksom den generella arbetsgivaravgiftssänkningen har visat sig
            ineffektiv har även den generella sänkningen för ungdomar fått
            utstå hård kritik. I princip hela den samlade ekonomiska expertisen
            har ifrågasatt regeringens ungdomsrabatt, som innebär att det
            för ungdomar upp till 26 år betalas endast halverad arbetsgivaravgift.
            Bland annat förordar Långtidsutredningen ett avskaffande av den
            generella sänkningen av arbetsgivaravgiften för personer upp till
            26 år. 13 Även Finanspolitiska rådet landar i samma slutsats och
            hävdar att Lägre arbetsgivaravgifter för alla ungdomar är en dyr
            och ineffektiv åtgärd för att sänka ungdomsarbetslösheten . 14
            Av samma anledningar förordar även Sverigedemokraterna ett avskaffande
            av rabatten för att i stället kunna genomdriva reformer som på
            allvar kan komma till rätta med ungdomsarbetslösheten inte minst
            vår satsning på lärlingsjobb.
          </p>
          <head type="h2" xml:id="i-FdmUFVxkw5BA9yEiKxV7xG">
            5.9 Slopade instegsjobb
          </head>
          <p xml:id="i-Xh7KxyW844oKmnEKRFvqPL">
            Idag finns på den svenska arbetsmarknaden en lagstadgad diskriminering
            genom de så kallade instegsjobben, vilka infördes under förra
            mandatperioden. Den arbetsgivare som anställer en nyanländ invandrare
            får upp till 80 procent av lönekostnaden betald med offentliga
            resurser. Detta innebär att invandrare under sina första tre år
            i Sverige ges arbetsmarknadspolitiska möjligheter som svenskar
            inte har. Sverigedemokraterna betraktar detta som skattefinansierad
            svenskfientlighet på arbetsmarknaden och menar att det strider
            mot principen om en rättvis arbetsmarknad, där alla medborgare
            har samma rättigheter och skyldigheter oavsett bakgrund.
          </p>
          <p xml:id="i-rncekTJR2vp1HQGXZ6Jti">
            Rent arbetsmarknadspolitiskt har åtgärden dessutom misslyckats
            helt med sitt syfte, då ytterst få av instegsjobbarna lyckas ta
            klivet in på den ordinarie arbetsmarknaden efter avslutad skattefinansierad
            anställning. 15 I kombination med att instegsjobben innebär en
            regelrätt kostnad för samhället kan satsningen inte beskrivas
            som annat än katastrofal.
          </p>
          <head type="h2" xml:id="i-4XwRAccSnAzWo9fSS7V1wr">
            5.10 Myndighetsreform
          </head>
          <head type="h3" xml:id="i-BcaGyZYUauyE6acoDB5b1d">
            5.10.1 En arbetslöshetsförsäkring med folklig förankring
          </head>
          <p xml:id="i-AJGkuDqvN61jCQoumHmy4g">
            Sverigedemokraternas grundsyn är att skattemedel i första hand
            ska användas till en god välfärd för Sveriges medborgare. Till
            de mest centrala delarna av denna räknar vi vården, skolan och
            omsorgen samt de ekonomiska trygghetssystemen i form av försörjningsstöd,
            pension, arbetslöshetsersättning och sjukförsäkring. Vi anser
            därmed att a-kassan ska vara garanterad samtliga medborgare som
            uppfyller kraven för ersättning och att den ska vara solidariskt
            finansierad. I dag ser vi en a-kassa i förfall, en a-kassa som
            saknar folklig förankring. Endast en av tio heltidsarbetande får
            ut 80 procent av sin tidigare inkomst. 16 2011 var det knappa
            300 000 som fick arbetslöshetsersättning, till skillnad från 2005
            då det var dubbelt så många, 600 000. 17 Två år efter den borgerliga
            valsegern 2006 hade antalet medlemmar i a-kassan minskat med 500
            000. 18 Även om en liten ökning har skett de senaste åren kvarstår
            faktumet att en stor del av svenska folket tappat tilltron till
            arbetslöshetsförsäkringen.
          </p>
          <p xml:id="i-6F5DVBRvxNqCKog62ELibH">
            Eftersom vi ser arbetslöshetsersättning som en del av välfärden
            anser vi också det rimligt att den administreras av Försäkringskassan.
            Syftet med detta är att uppnå såväl förbättrad effektivitet som
            ökad enhetlighet.
          </p>
          <head type="h3" xml:id="i-62SNWwSvnjLohzHnNvXRfE">
            5.10.2 En gemensam arbetslöshetskassa
          </head>
          <p xml:id="i-UxNgdwcZXMVHFXDtjButGv">
            I dag förekommer stora variationer mellan landets 30 olika arbetslöshetskassor.
            Förutom kraftigt differentierade avgifter har de separata administrationer,
            vilket leder till olika tolkningar och tillämpningar av regelverket.
            Dessutom finns en stor variation gällande hanteringstider där
            många arbetslöshetskassor i dag är sena med sina utbetalningar.
            Eftersom val av a-kassa sker genom val av fackföreningsmedlemskap
            innebär detta i praktiken att yrkesval avgör individers skydd
            och trygghet vid arbetslöshet. Sverigedemokraterna menar att detta
            system inte är gångbart oberoende av en persons yrkesval och bostadsort
            ska villkoren för och tillgången till arbetslöshetsförsäkringen
            vara lika.
          </p>
          <p xml:id="i-XuxqMUTDs9QDnbdvcsi1PS">
            Under 2005 och till viss del 2008 genomfördes en större myndighetsreform
            då Riksförsäkringsverket samt de 21 länsbaserade allmänna försäkringskassorna
            avvecklades och Försäkringskassan inrättades som en sammanhållen
            statlig myndighet för stora delar av socialförsäkringssystemet.
            Sedan dess har det visat sig att Försäkringskassan lyckats minska
            handläggningstiderna väsentligt för de flesta ärendeslag. 19 En
            jämförelse av siffrorna mellan 2009 och 2005 ger vid handen att
            antalet ärenden som avslutats inom det uppsatta tidsmålet har
            ökat, inte sällan med över 50 procent för respektive ärendeslag.
            20 De regionala skillnaderna mellan olika kontor har samtidigt
            minskat, även om det fortfarande finns mycket kvar att göra för
            att uppnå full enhetlighet.
          </p>
          <p xml:id="i-NowPUHxgVZMvDTZZNxDuyh">
            Sverigedemokraterna menar att reformen av försäkringskassorna
            år 2005 i huvudsak har varit positiv, och att den bör tjäna som
            exempel för reformen av arbetslöshetskassorna. Att låta Försäkringskassan
            ta över arbetslöshetsförsäkringen skulle vara ytterligare ett
            steg för att koncentrera socialförsäkringssystemet till att vara
            en nationell angelägenhet snarare än en regional eller yrkesspecifik
            sådan. Redan idag är arbetslöshetsförsäkringen till stor del utformad
            i enlighet med socialförsäkringssystemen. Det finns ett etablerat
            samarbete där arbetslöshetskassorna skickar uppgifter till Försäkringskassan
            som därefter betalar ut aktivitetsstöd till deltagare i arbetsmarknadspolitiska
            program. 21 Att fortsatt hålla a-kassan skiljd från Försäkringskassan
            skapar onödig byråkrati och risk för att människor faller mellan
            stolarna. Detta äventyrar den trygghet vid såväl arbetslöshet
            som sjukdom som är grundläggande för oss sverigedemokrater.
          </p>
          <p xml:id="i-4PQQG7E2YvAkp6CSkwRBYQ">
            En flytt av ansvaret för arbetslöshetsersättning till Försäkringskassan
            möjliggör också för fackförbunden att kunna fokusera mer på sin
            kärnverksamhet, det vill säga arbetsrättsliga frågor och trygghet
            för arbetstagarna. Därutöver minimeras risken för att a-kassan
            används som ett sätt för fackförbunden att värva medlemmar.
          </p>
          <head type="h3" xml:id="i-Gs5YgtBzwoVzPmDjvn4N7p">
            5.10.3 Sammanslagning av Arbetsförmedlingen och Försäkringskassan
          </head>
          <p xml:id="i-RXi6PL2Jwv77VJkvdRDncx">
            Sverigedemokraterna vill på sikt se en sammanslagning av Arbetsförmedlingen
            och Försäkringskassan. I dag är det tyvärr alltför många individer
            som anses vara för friska för att sjukskrivas men för sjuka för
            att vara arbetssökande. Resultatet av detta blir att ingen av
            myndigheterna har ansvar för den medborgare som hamnar i en sådan
            situation. Samtidigt är det vanligt att människor slussas mellan
            myndigheterna flera gånger om när de genomgår en längre process
            från att vara sjukskrivna till att ingå i arbetskraften. För den
            enskilde som fastnar i byråkrati och pappersexercis blir konsekvenserna
            betungande.
          </p>
          <p xml:id="i-Pn1qoJan7tWD4z4sD4bt2K">
            Att möjliggöra för svensk arbetskraft att praktiskt återgå till
            arbetsmarknaden, oavsett om det är från sjukdom eller arbetslöshet,
            är Sverigedemokraternas grundläggande fokus. Vi menar att myndigheterna
            bör slås samman till en enda myndighet som prövar individers arbetsförmåga.
            En ny, sammanslagen myndighet kommer alltid att stå för kostnaderna
            för den enskilde, oberoende av anledningen till personens behov
            av stöd. Detta eliminerar möjligheten för endera myndigheten att
            som i dag slussa över ärenden till den andra för att begränsa
            de egna utgifterna. I Norge genomfördes 2006 sammanslagningen
            av de norska motsvarigheterna till Försäkringskassan och Arbetsförmedlingen
            till en enda myndighet, NAV, med syftet att fler sjukskrivna och
            arbetslösa får tillträde till arbetsmarknaden. 22
          </p>
          <p xml:id="i-BKekhPLjAjq5kmBx9aYgNC">
            För Sverigedemokraterna handlar allt i slutändan om att individen
            ska sättas i fokus och alltid ges nödvändigt stöd för att återgå
            till arbete. För att åstadkomma detta bygger vi broar mellan de
            tunga myndigheterna inom området. Administrativa tillkortakommanden
            i organisationen mellan myndigheterna får inte hejda svensk arbetskrafts
            återinträde på arbetsmarknaden. Den föreslagna myndighetsreformen
            är ett slag för såväl sjukskrivna som arbetssökande.
          </p>
          <head type="h2" xml:id="i-CEoj1QuAiJBRYMSLgaiBsc">
            5.11 Högre utbildning
          </head>
          <p xml:id="i-MKyeFAMKKauzZ93gj2Rho9">
            Sverigedemokraterna ser med oro på att resurstilldelningen till
            den högre utbildningen urholkats de senaste tjugo åren. Vi avser
            att satsa stora resurser på att öka lärartätheten i den högre
            utbildningen med ett långsiktigt syfte att komma till rätta med
            resursbristen vid våra högskolor och universitet enligt den så
            kallade Grundbultens utredning. Vår målsättning är att, med fokus
            på områdena naturvetenskap och teknik, åtgärda de av Grundbulten
            identifierade bristerna under budgetperioden.
          </p>
          <p xml:id="i-P6o9YqsiXsYGB3wrKDqRC4">
            Det är vår övertygelse att Sveriges möjligheter att också i framtiden
            kunna konkurrera i en alltmer globaliserad värld är beroende av
            förbättringar inom utbildningsområdet i allmänhet och inom den
            högre utbildningen i synnerhet. Som en följd av försämrad resurstilldelning
            får dagens studenter allt färre timmar lärarledd undervisning
            samtidigt som undervisningsgrupperna blir allt större. Detta i
            sin tur leder till en kraftig sänkning av utbildningskvaliteten.
            Sverigedemokraterna kan inte acceptera den pågående kvalitetsförsämringen
            av den högre utbildningen, varför vi menar att resurstilldelningen
            måste ses över. Rapporter gör gällande att det på Sveriges högskolor
            och universitet ges kurser med så få lärarledda lektioner och
            så pass stora studentgrupper att den viktiga interaktionen mellan
            lärare och elev i det närmaste är helt eliminerad. 23 Lärare vittnar
            om många timmar obetald arbetstid, arbetsgivare vittnar om svårigheter
            med att behålla kompetent personal på grund av bristande konkurrensfördelar
            rörande såväl lön som arbetsmiljö och såväl studenter som deras
            organisationer vittnar om allt större undervisningsgrupper och
            allt färre lektioner.
          </p>
          <p xml:id="i-HKXjkqZF7JACXpYSDhR3SE">
            Kostnadsnivån har under den senaste 15-årsperioden vida överstigit
            anslagsnivån, i synnerhet vad avser naturvetenskapliga ämnen,
            och den så kallade Grundbultens beräkningar om minsta godtagbara
            undervisningsnivå vilket innebär att komma åter till 1994/95 års
            köpkraft indikerar ett stort tillskottsbehov till de högre lärosätena
            under de kommande åren. 24 Vi kommer i vår höstbudget att anslå
            medel för att komma till rätta med dagens brister. Detta är en
            viktig del i Sverigedemokraternas strävan efter att höja nivån
            på Sveriges utbildningssystem och i förlängningen komma till rätta
            med den bristande matchningen på arbetsmarknaden.
          </p>
          <head type="h2" xml:id="i-UjPBWN1LhqfTkDqofy1Gij">
            5.12 Utbilda för arbetsmarknaden
          </head>
          <p xml:id="i-Kt9XSQFK1BCZUMAJn6B58S">
            För Sverigedemokraterna är det en självklarhet att meningen med
            utbildning är att den skall förbereda för livet och leda till
            arbete. Vi efterfrågar därför en allmän effektivisering bland
            högskolorna med förväntningen att de bättre ska matcha sitt utbildningsutbud
            mot näringslivets behov av kompetens.
          </p>
          <p xml:id="i-5bmNmnmsbxccbKggVKkLwK">
            Ett annat led i samma strävan att öka matchningen på arbetsmarknaden
            är vårt förslag om en utökning av antalet platser på komvux. Den
            kommunala vuxenutbildningen fyller en viktig funktion i vårt samhälle
            genom att erbjuda en andra chans för individer att skaffa sig
            en stabil grundutbildning och därmed stärka sitt utgångsläge på
            arbetsmarknaden. Vi har därför för avsikt att anslå tillräckliga
            medel för att skapa närmare 10 000 nya komvuxplatser, samt finansiera
            de utökade studiestödskostnaderna för dessa, redan under det första
            budgetåret.
          </p>
          <p xml:id="i-JZy5u9XnYrDTibW37xACrA">
            Sverigedemokraterna vill också öka stödet till Myndigheten för
            yrkeshögskolan, vilken analyserar arbetsmarknadens behov och därefter
            avsätter medel till lärosäten som anordnar de av marknaden efterfrågade
            utbildningarna. Myndigheten har aviserat att den har organisatorisk
            kapacitet att bygga ut verksamheten men givet dagens anslagsnivåer
            saknas resurser för detta. Då myndigheten visat sig vara mycket
            effektiv i sitt matchningsarbete menar vi att medel bör tillskjutas
            enligt myndighetens egen hemställan. I dag efterfrågar många arbetsgivare
            att deras anställda har någon form av eftergymnasial utbildning,
            men inte nödvändigtvis en femårig universitetsutbildning. Många
            ungdomar vill också vidareutbilda sig men ser inte nödvändigtvis
            universitetsstudier som sitt förstaval. Där är de 1- och 2-åriga
            utbildningarna som erbjuds via yrkeshögskolor bra alternativ.
            För såväl arbetsgivare som arbetstagare är därmed utökat stöd
            till Myndigheten för yrkeshögskolan att betrakta som positivt.
            Det är en satsning för bättre matchning på arbetsmarknaden och
            lägre ungdomsarbetslöshet.
          </p>
          <p xml:id="i-TzoFCjQAWbRmSdPo1ndRqY">
            Av de elever som genomgått en utbildning genom myndighetens försorg
            har hela sju av tio haft ett faktiskt arbete inom en månad efter
            examen. 25 Myndighetens egen bedömning är att fler personer än
            i dag kan utbildas och få ett arbete, givet ökade medel. Sverigedemokraterna
            avser att satsa mer på myndigheten och skapa tusentals nya utbildningsplatser.
            Även för denna satsning avser vi att anslå nödvändiga medel till
            CSN till följd av de utökade kostnaderna för studiestöd jämte
            de nya utbildningsplatserna. Vår bedömning är att matchningen
            på arbetsmarknaden kan öka avsevärt genom detta initiativ.
          </p>
          <head type="h1" xml:id="i-Q8M76FJksK4PZg1kT7xP6U">
            6 Rättsväsende
          </head>
          <p xml:id="i-GszTze5MCBn1yQ7DgLFdAN">
            Ett välfungerande samhälle är ett samhälle som kan garantera
            trygghet för sina medborgare. Dess mål ska vara att alla invånare
            ska kunna röra sig fritt, göra fria val och känna sig säkra i
            sin vardag. Det tar krafttag mot kriminalitet och strävar efter
            en lugn tillvaro för alla, en tillvaro där även den lilla människan
            och offret sätts i fokus. Ett tryggt samhälle är ett gott samhälle.
          </p>
          <head type="h2" xml:id="i-T1tE8TEqVJ8DgE5UEr2gDX">
            6.1 Inledning
          </head>
          <p xml:id="i-Xa4eFqpug6wbRL8f79bEyg">
            Begreppet trygghet kan betyda många saker. Det kan avse ekonomisk
            trygghet såväl som fysisk och psykisk trygghet och det kan handla
            om situationen på så vitt skilda platser som arbetsplatsen, skolan
            eller hemmet. Dagens Sverige är ett land som står inför stora
            utmaningar gällande medborgarnas trygghet. En av de mest grundläggande
            tryggheterna är den att inte behöva utsättas för ett brott. Tyvärr
            har just denna trygghet kommit att bli nedprioriterad och den
            diskuteras sällan i det politiska samtalet. Sverigedemokraterna
            ser tryggheten att inte utsättas för brott som grundläggande för
            att andra former av trygghet ska ha möjlighet att existera.
          </p>
          <p xml:id="i-RzC46mXrDprsajP6HQa8u5">
            Vi menar att det är statens viktigaste uppgift att garantera
            medborgarna trygghet och säkerhet. Brottsoffers och potentiella
            brottsoffers intressen måste sättas före brottslingarnas. I dagens
            samhälle har dock vård- och rehabiliteringstanken fått en alltför
            dominerande ställning i den kriminalpolitiska debatten. Sverigedemokraterna
            anser att detta är fel sätt att angripa problematiken och därmed
            fel prioriteringar.
          </p>
          <p xml:id="i-AZerWmQquyBZytoWB7jcE8">
            För oss står det klart att om respekten för lag och ordning ska
            upprätthållas måste grov brottslighet straffas hårt och rättvist.
            Detta markerar att samhället sätter laglydiga medborgares intressen
            i första rummet. Det är för oss också en självklarhet att straffen
            alltid ska stå i samklang med den allmänna rättsuppfattningen.
            Sverigedemokraterna föreslår omfattande reformer för att komma
            till rätta med den utveckling som sker i dagens Sverige.
          </p>
          <head type="h2" xml:id="i-LVxHoVxdaVFzJLpVT2vqY5">
            6.2 Ideologiska överväganden
          </head>
          <p xml:id="i-YajqbqLZGe3atapR4pjYS7">
            Sverigedemokraterna menar att utvecklingen inom kriminalpolitiken
            i Sverige har gått åt fel håll de senaste decennierna. Under 1900-talet
            höjdes, med all rätt, röster för bättre villkor i fängelser och
            möjlighet till rehabilitering och återanpassning av brottslingar.
            Tyvärr har dessa idéer nu nästan helt ersatt brottsofferperspektivet.
            Ett straff har reducerats till vård samtidigt som fokus har flyttats
            från brottsoffer och samhällets bästa till brottslingens perspektiv.
            Sociologin har getts ett alltför stort fokus och genom detta urskuldat
            grova brottslingar utifrån uppväxt, socioekonomiska förhållanden
            samt olika psykosociala omständigheter.
          </p>
          <p xml:id="i-LuTJWqXZSB4mk4jt6XUato">
            Det är naturligtvis viktigt ur ett samhällsperspektiv att analysera
            varför brott begås för att på bästa möjliga sätt kunna stävja
            brottsligheten. Negativa sociala faktorer avseende socioekonomisk
            bakgrund, uppväxtförhållanden och andra bakomliggande faktorer
            bör motverkas genom en rättvis fördelningspolitik där varje barn
            ska ha rätt till en trygg uppväxt, en bra skola och ett fungerande
            skyddsnät. En bra välfärd med rätt prioriteringar är det bästa
            sättet att motverka nyrekrytering i brottslighet.
          </p>
          <p xml:id="i-37xpE2de3e5xppzkdmuD62">
            Rättvisa handlar dock även om upprättelse för brottsoffret, om
            skydd mot fortsatt brottslighet och om ett samhälle som tydligt
            markerar mot dem som skadar andra. Sverigedemokraterna ser inget
            motsatsförhållande mellan att å ena sidan värna brottsoffren och
            de laglydiga medborgarna och å andra sidan vårda samt återanpassa
            dömda brottslingar. Sverigedemokraterna är anhängare av den absoluta
            straffrätten och ställer upp tre mycket tydliga principer:
          </p>
          <list style="ol">
            <item xml:id="i-XsnSWASbywGSrJjU1K5XSx">
              Ekvivalensprincipen: att lika fall behandlas lika.
            </item>
            <item xml:id="i-ThivJn1uRhd7uZ5b1GGmRg">
              Proportionalitetsprincipen: att ett straff ska stå i proportion
              till det brott som begåtts.
            </item>
            <item xml:id="i-WRcKxVPjce8NvnyxmyKNKV">
              Skuldprincipen: att gärningsmannen från subjektiv synpunkt kan
              betraktas som ansvarig för sina handlingar.
            </item>
          </list>
          <head type="h2" xml:id="i-DY95pnRvyUVYZVhyYr1hdn">
            6.3 Trygghet för individen
          </head>
          <head type="h3" xml:id="i-LPxudNkcwBtjY8z4ZDGXKt">
            6.3.1 Statlig garanti för skadestånd till brottsoffer
          </head>
          <p xml:id="i-EbFKyLPH1xCB3WDgBrKvZc">
            Idag kan en person som döms för ett brott dömas att betala skadestånd
            till brottsoffret. Dock finns ett stort problem i det att brottsoffret
            självt, med Kronofogdemyndighetens hjälp, måste kräva gärningsmannen
            på det utdömda beloppet. Om gärningsmannen inte betalar är det
            upp till offret att vända sig till sitt försäkringsbolag i ett
            försök att få ersättning. Fungerar inte detta ska brottsoffret
            självt ta kontakt med Brottsoffermyndigheten. Här ska offret skriftligen
            ansöka om att få det som kallas brottsskadeersättning, vilket
            kan skilja sig från det skadestånd personen i fråga blivit tilldömd.
            Denna procedur, där offret återigen måste förklara sig och vädja
            till gärningsmannen, utgör ytterligare en förnedring och ett ifrågasättande
            av offret. Dessutom finns ingen garanti för att offret får den
            ersättning som en domstol en gång beslutat.
          </p>
          <p xml:id="i-S8qQtoyDrU4fBZh8WSNjQr">
            Sverigedemokraterna vill i stället se ett system där staten betalar
            ut det utdömda skadeståndet till brottsoffret och därefter kräver
            in pengarna från gärningsmannen. Detta skulle innebära att offret
            så snart domslutet vunnit laga kraft får sitt skadestånd, samtidigt
            som staten tar hand om vidare behandling och kontakt med gärningsmannen.
            Vi menar att det är ett system som bör vara självklart i en rättsstat.
            Vårt förslag skulle minska frustrationen och det onödiga lidande
            som åsamkas brottsoffer på grund av dagens system för skadeståndsutbetalningar.
          </p>
          <head type="h3" xml:id="i-Ny4DSuh3ymDj9TGaJrWgQL">
            6.3.2 Vittnesskydd och ökad säkerhet i domstol
          </head>
          <p xml:id="i-J8xcuxhQz3WnmEdQvn9xrL">
            Många av de goda medborgare som sätter sig i vittnesbåset är
            idag utsatta och de vittnar alltför ofta med fara för sitt eget
            liv. Rättsväsendet har inte förmått hantera den organiserade brottslighetens
            grenar som spridit sig ända in i rättssalen. Vittnestrakasserier
            blir allt vanligare och antalet vapen som smugglas in i svenska
            domstolar är alarmerande. 26 27
          </p>
          <p xml:id="i-73frFda75oF59VMLdLpJH2">
            Övergrepp i rättssak är ett mycket allvarligt brott då det inte
            bara riktar in sig mot individer utan utgör ett hot mot rättsstaten,
            och i slutändan det demokratiska statsskicket. Sverigedemokraterna
            vill se ett kraftigt utökat stöd till vittnesskyddet. Det handlar
            om polisskydd, hjälp med bostadsbyte och andra säkerhetsåtgärder.
            På senare tid har även de juridiska ombuden fått motta hot, trakasserier,
            och rena våldsdåd från kriminella nätverk. Också här förordar
            vi ett ökat skydd.
          </p>
          <p xml:id="i-5qHqJR1LoGVzQodwi8jxwY">
            Utöver detta vill vi även att permanenta säkerhetskontroller
            ska införas i anslutning till domstolsentréer i förebyggande syfte.
            Ett genomförande av förslaget innebär att entréer måste byggas
            om och att viss teknisk utrustning måste införskaffas. Betydligt
            fler ordningsvakter kommer också att behövas. Vi avser att allokera
            resurser för ändamålet i kommande höstbudget, i likhet med tidigare
            budgetar.
          </p>
          <head type="h3" xml:id="i-RVsPfhTzrJ1HZzGKHMSKY4">
            6.3.3 Offentligt register över dömda pedofiler
          </head>
          <p xml:id="i-6Tk2XBi3YZMbZECpFuQpD6">
            Sverigedemokraterna menar att ett offentligt register över dömda
            pedofiler och flerfaldigt dömda våldtäktsmän bör inrättas till
            skydd för medborgarna. För föräldrar ska möjligheten finnas att
            via detta register få information om sådana gärningsmän bor i,
            eller är på väg att flytta till, det egna närområdet.
          </p>
          <p xml:id="i-7Db9t7JkCD2wiEkJrh4U6W">
            Ett register har en preventiv verkan i det att barnfamiljer kan
            välja att inte bosätta sig i ett område där en dömd sexualbrottsling
            bor. Dessutom kommer den dömda brottslingen känna att det finns
            en kontrollfunktion, något som antas ha en avskräckande effekt.
            De uppgifter om gärningsmännen som enligt vårt förslag kommer
            att ingå i registret omfattas förvisso redan av offentlighetsprincipen,
            då domar i regel är en offentlig allmän handling, men det tilltänkta
            registret vore ett effektivt sätt för vanliga människor att få
            tillgång till dessa uppgifter.
          </p>
          <p xml:id="i-AhKN7unMf8hHdq5VAQ5oYR">
            Det finns flera exempel på länder med liknande offentliga register,
            exempelvis USA, Kanada och England. I dessa länder har man insett
            värdet av att värna om de laglydiga medborgarnas rätt till trygghet
            och frihet. Vi anser att det är av största vikt att skapa en nolltolerans
            mot alla grova sexualbrott som sker i Sverige. 28 29 30 Detta
            bör göras för att skydda våra barn och kvinnor som också är de
            mest utsatta, och även för att förhindra att utvecklingen tar
            samma väg som i Norge, där man talat om en våldtäktsvåg, om så
            inte redan är fallet. . 31 32 33
          </p>
          <head type="h2" xml:id="i-2cMq2pd9x4F17E8dMjJner">
            6.4 Hårdare tag mot brottsligheten
          </head>
          <head type="h3" xml:id="i-Gv9aJaCiKtojpFwhsvYYqZ">
            6.4.1 Straffskärpningar och riktigt livstidsstraff
          </head>
          <p xml:id="i-WeoBuq4K5d9U8LiTws1cDB">
            Sverigedemokraterna vill se kraftiga straffskärpningar för våldsbrott.
            Detta innebär inte minst en rejäl höjning av miniminivåerna eftersom
            svenska domstolar oftast dömer i nedre delen av straffskalan.
            Svensk livstid innebär i praktiken 18 års fängelse enligt rättspraxis
            och enligt principen om två tredjedelars frigivning blir resultatet
            oftast tolv års fängelse. Sverigedemokraterna vill se införandet
            av verklig livstid där det även ska vara möjligt att utdöma livstid
            utan möjlighet till benådning. Riktiga livstidsstraff ska kunna
            utdömas för brott som idag enligt brottsbalken kan medföra livstidsstraff.
            Utöver detta ska riktiga livstidsstraff kunna utdömas för upprepad
            grov våldsbrottslighet av särskilt hänsynslös och våldsam natur,
            till exempel för synnerligen grov misshandel, grov våldtäkt eller
            en kombination av dylika grova våldsbrott.
          </p>
          <head type="h3" xml:id="i-3bwkVBSMhUwNdgqA46pC8r">
            6.4.2 Döm mängdbrottslighet hårdare
          </head>
          <p xml:id="i-J44HRwm2wqr7Wv7NMviXNh">
            I dagens Sverige finns det generösa rabattsystem för den som
            valt en kriminell livsstil. Det handlar bland annat om en så kallad
            mängdrabatt, vilken innebär att ju fler brott en person begår
            desto mindre påföljd ges för varje efterkommande brott. Vid flerfaldig
            brottslighet gäller även en särskild straffskala. Utgångspunkten
            för denna straffskala är att det är det brott med högsta straffet
            som kan utdömas med ett visst tillägg. Detta utgör straffskalans
            maximum. Tillägget är som minst ett år och som mest fyra år, beroende
            på hur allvarlig brottsligheten är.
          </p>
          <p xml:id="i-SH46fvcTvxia2DfT2Zhc6S">
            Moraliskt sett kan det visserligen anses mest korrekt att döma
            varje begånget brott för sig och tillämpa det som kallas kumulationsprincipen,
            där de utdömda straffen adderas för varje brott. Sverigedemokraterna
            anser dock att ett totalt avskaffande av mängdrabatten för alla
            typer av brott skulle kunna ge oönskade konsekvenser eftersom
            det rent teoretiskt skulle kunna innebära att en person som klottrat
            flera gånger i praktiken fick ett högre straff än en person som
            begått ett mord. För merparten av brottsligheten anser vi därför
            att ett system likt dagens med strafftillägg är det bästa, även
            om vi vill se en förändring till skarpare tillägg.
          </p>
          <p xml:id="i-2H5k1EDkoY64SSiY9JMbu1">
            Vi förordar dels att det för varje nivå i den gemensamma straffskalan
            definieras ett minimitillägg, dels att de övre gränserna för strafftillägg
            kraftigt höjs. Genom att införa minimitillägg försäkras det att
            en gärningsman som begått flera brott alltid ges ett ordentligt
            förlängt straff. Detta ger också samhället bättre möjligheter
            att markera mot flerfaldig brottslighet.
          </p>
          <p xml:id="i-LPDGxujfRktELuAViv3idQ">
            Sverigedemokraterna ser dock ett behov av att i vissa fall frångå
            regeln om strafftillägg. I fall då det rör sig om grövre upprepad
            våldsbrottslighet vill vi se ett totalt avskaffande av alla typer
            av rabatter. Där låter vi principen om brottsoffrens rätt till
            upprättelse få företräde och menar att det är oacceptabelt att
            bedöma denna typ av brott olika, beroende på om det är engångshandlingar
            eller inte. Det är vår mening att varje offer för grov våldsbrottslighet
            ska få upprättelse och att samhället tydligt ska markera mot varje
            enskilt dåd.
          </p>
          <p xml:id="i-56ccuyVJVXXoxkkfnzcu89">
            Sverigedemokraterna vill också införa en princip om tredje gången
            gillt för vålds-, sexual- och narkotikabrott som resulterat i
            fängelsedom (också villkorlig sådan). Denna princip innebär att
            den person som för tredje gången inom en sjuårsperiod fälls för
            sådan brottslighet per automatik bör dömas till lagens maxstraff
            för det av de begångna brotten som har det högsta maxstraffet
            samt utöver detta ges ett maximalt strafftillägg.
          </p>
          <p xml:id="i-95q3pPSbf9kPHndKbet5VE">
            Med hänvisning till det, initialt, ökade trycket på fängelseplatser
            avser vi att i kommande höstbudget ge Kriminalvården ökade resurser.
          </p>
          <head type="h3" xml:id="i-8Smpmw35h6CrjtZwddBLuH">
            6.4.3 Borttagande av preskriptionstid för grova brott
          </head>
          <p xml:id="i-7bNU4Uqkk2v62XKW186fy2">
            Preskription av brott motiveras av rättspolitiska, humanitära
            och praktiska skäl. Sverigedemokraterna anser det vara rimligt
            att mindre brott som begåtts för flera decennier sedan skrivs
            av. Däremot har det på senare tid uppkommit helt orimliga situationer
            där exempelvis en hivsmittad våldtäktsman som är misstänkt för
            över 100 våldtäkter har kunnat undgå straffansvar genom att hålla
            sig borta från rättsväsendet tillräckligt länge. Det finns många
            exempel på att rättvisan inte skipats på grund av att brottet
            preskriberats innan gärningsmannen kunnat ställas inför rätta.
            Sverigedemokraterna vill se ett avskaffande av preskriptionstiden
            för grova våldsbrott med motiveringen att det allmänna ska kunna
            garantera trygghet för de människor som blir utsatta för allvarlig
            brottslighet.
          </p>
          <head type="h3" xml:id="i-5YBvcZQtkVxAdtB43wfnNe">
            6.4.4 Utvisa kriminella utlänningar
          </head>
          <p xml:id="i-AdCkLYtBFKeDaMsAjMo2Mk">
            Sverigedemokraterna anser inte att det är rimligt att en utländsk
            medborgare som begått en våldtäkt, ett mord eller något annat
            grovt våldsbrott ska belönas med uppehållstillstånd och på sikt
            svenskt medborgarskap. Tyvärr är det dock så att utlänningar i
            Sverige idag många gånger får stanna i landet trots att de begått
            grova brott såsom mord, dråp, misshandel och våldtäkt och trots
            att lagen medger utvisning. Detta sker för att utvisningsprövning
            inte är obligatorisk och för att dagens lagstiftning och rättspraxis
            verkar bry sig mer om förövare än om samhälle och brottsoffer.
            I de fall där utvisning döms ut så rör det sig ofta om en kortare
            tidsperiod. Vi anser att utvisning som regel ska ske på livstid
            om det inte finns särskilda förmildrande omständigheter som talar
            emot detta.
          </p>
          <p xml:id="i-PgD8b3gAWM3b6XCw1MgeB9">
            En person utan svenskt medborgarskap ska inte få förmånen att
            stanna i Sverige om personen i fråga inte kan eller vill respektera
            våra lagar och regler. Det bör därför vara obligatoriskt att alltid
            pröva frågan om utvisning när en utlänning begått ett brott i
            Sverige. Vi anser vidare att endast om det föreligger synnerligen
            starka skäl ska en utlänning, som blivit dömd för ett brott som
            kan leda till utvisning, kunna undgå att utvisas.
          </p>
          <p xml:id="i-7CYzPzeCtg4GJiDTG3ww47">
            Svensk domstol bör inte tillmäta någon större vikt till utlänningens
            levnadsomständigheter, eller hur länge utlänningen vistats i Sverige,
            när frågan om utvisning behandlas. Inte heller ska en utlänning
            som begått grova brott i Sverige få stanna på grund av flyktingstatus.
          </p>
          <p xml:id="i-66nAUPpziz8paJerz9cX21">
            För att kunna kontrollera att utvisade individer inte kommer
            åter till Sverige under annan identitet ska foto, fingeravtryck
            och dna-prov tas och lagras i minst 80 år i ett register som alla
            nya immigranter ska kontrolleras mot. Återfinns en person i detta
            register ska denna omedelbart frihetsberövas och en ny utvisning
            ska snarast utföras.
          </p>
          <p xml:id="i-3hfBiFUNbweHTUJMQPT8WC">
            Det är inte rimligt att vårt land som praxis åtar sig ansvaret
            att straffa individer som inte är svenska medborgare. Därför anser
            vi att när en utlänning blir dömd till fängelse med efterföljande
            utvisning ska Sverige sträva efter att straffet ska avtjänas i
            den dömdas hemland eller i annat anvisat land. Sverige ska därmed
            arbeta för att upprätta avtal med andra länder för att möjliggöra
            detta.
          </p>
          <p xml:id="i-Gie9Pu8jR46xHvv2CCVH4n">
            Utdömande och verkställande av fler utvisningar medför givetvis
            ökade kostnader för dessa verksamheter, varför Sverigedemokraterna
            avser att höja anslaget Utresor för avvisade och utvisade under
            utgiftsområde 8.
          </p>
          <head type="h3" xml:id="i-8vQERe8U1W7YaiBQhpf2ka">
            6.4.5 Fotboja vid frisläppande av grova brottslingar
          </head>
          <p xml:id="i-JuehbcxvKcsGQGA1f4fnoX">
            Enligt kriminalstatistiken återföll 24 procent av de personer
            som lagfördes år 2005 för nytt brott inom ett år och 39 procent
            inom tre år. Sett ur ett tioårsperspektiv har återfallen ökat
            inom samtliga åldersgrupper fram till senaste år som det finns
            uppgifter om rörande återfall i brott. De högsta återfallsandelarna
            återfinns i nämnd ordning bland dem som dömts till sluten ungdomsvård
            (79 procent), överlämnande till vård inom socialtjänsten (62 procent),
            skyddstillsyn (59 procent) eller fängelse (56 procent) som huvudpåföljd.
            34
          </p>
          <p xml:id="i-CF4Cc1ysMf8fwvkjSD9raJ">
            Statistiken visar att risken för återfall ökar med de lagförda
            personernas tidigare brottsbelastning. Det är ett mönster som
            kan observeras över en längre tidsperiod. Med tidigare brottsbelastning
            avses här antalet lagföringar under en tioårsperiod före ingångslagföringen.
          </p>
          <p xml:id="i-JeHokvZh7tvLdn3vSyPNPz">
            Bland dem som lagförts vid en till två tidigare tillfällen återföll
            41 procent i brottslighet inom tre år, medan återfallen bland
            dem med stor brottsbelastning (minst tio tidigare lagföringar)
            uppgick till 90 procent efter tre år. Även för förstagångsförbrytare
            är alltså andelen som återfaller hög nästan hälften. Denna statistik
            visar på behovet av att tydligare agera för att motverka att frisläppta
            återfaller i brott.
          </p>
          <p xml:id="i-Viqqnm21rvnU4ieV3BiBdu">
            Med anledning av detta anser Sverigedemokraterna att grova våldsbrottslingar,
            sexualbrottslingar samt narkotikabrottslingar vid frisläppandet
            ska förses med elektronisk fotboja. Bojan ska bäras under en period
            som står i proportion till det avtjänade fängelsestraffet. En
            brottsling som begått något av ovanstående brott och som suttit
            i fängelse eller ungdomsvård i fyra år bör exempelvis bära sådan
            elektronisk fotboja i ett år därefter. En person som suttit åtta
            år bör ha en längre period med fotboja, exempelvis två år. På
            så sätt kan en dämpande effekt på den frisläppte uppnås samtidigt
            som eventuella återfall blir lättare att utreda.
          </p>
          <head type="h3" xml:id="i-XBizyTwnwfN9AravU34cFz">
            6.4.6 Ändra regeln om frigivning efter två tredjedelar av tiden
          </head>
          <p xml:id="i-5mKGqUXtwjDoEqaNUX7nDV">
            Sverige tillämpar så kallad två tredjedelarsfrigivning, vilket
            innebär att den kriminelle automatiskt blir villkorligt frigiven
            efter att två tredjedelar av straffet avtjänats på anstalt. Detta
            skapar en stor diskrepans mellan den allmänna rättsuppfattningen
            och den lagstiftning som finns. För att öka förståelsen för svensk
            lagstiftning och för att försvåra för en kriminell livsstil vill
            Sverigedemokraterna avskaffa den automatiska frigivningen efter
            två tredjedelar av tiden för personer dömda för vålds- och narkotikabrott.
          </p>
          <head type="h2" xml:id="i-Rd639SHe1mMrHNssrHGcBB">
            6.5 Brottsbekämpande myndigheter
          </head>
          <head type="h3" xml:id="i-Y56wGiM9skWsvDmAqzdTDg">
            6.5.1 Återinför gränskontroller
          </head>
          <p xml:id="i-9AJDKi4pFuGkryR2gAXXVj">
            Den ökade globaliseringen i världen innefattar även en ökad rörlighet
            för kriminella nätverk och Sveriges gränser står numera närmast
            oskyddade, i och med medlemskapet i EU. Tullen har förlorat en
            del av sina befogenheter och passkontroller är idag förbjudna
            mellan Schengenländer. I detta klimat frodas människo-, narkotika-
            och vapensmuggling samtidigt som kriminella individer kan röra
            sig fritt inom området. Det är viktigt att tullen ges de verktyg
            den behöver för att kunna möta dessa nya förutsättningar. Eftersom
            EU förbjuder tullen att utföra en väsentlig del av sitt arbete
            är det på lång sikt Sverigedemokraternas ambition att återvinna
            vår nationella suveränitet på detta område. På kortare sikt vill
            vi se en möjlighet för Sverige att införa temporära gränskontroller
            när det bedöms behövas.
          </p>
          <p xml:id="i-PWuCQd1RyigMUom9hzKgQT">
            Sverigedemokraterna betraktar Tullverkets uppgift huvudsakligen
            som brottsbekämpande/brottsförebyggande och inte skatteindrivande.
            I enlighet med detta ämnar vi flytta Tullverket från Finansdepartementets
            kontroll till Justitiedepartementet och följaktligen även från
            utgiftsområde 3 Skatt, tull och exekution till område 4 Rättsväsende.
            Tullverket kommer även att tillskjutas extra resurser.
          </p>
          <head type="h3" xml:id="i-VQiaqcFLrxAQtStWwwZ4Wm">
            6.5.2 Brottsprovokation
          </head>
          <p xml:id="i-MFaF8n2kY7JKDHS2rBGAeL">
            Brottsprovokation är ett verktyg som många poliser världen över
            använder sig av för att komma åt brottslighet som annars är svår
            att beivra effektivt. I Sverige är det dock förbjudet för polisen
            att använda sig av detta verktyg. Förbudet mot brottsprovokation
            är baserat på principen om att polisen aldrig ska provocera eller
            på annat sätt förmå någon att inleda en brottslig aktivitet utan
            ska ha som enda uppgift att klara upp redan begångna brott.
          </p>
          <p xml:id="i-GbCM5uaLXD8ki4ypqBCbvt">
            Sverigedemokraterna anser dock att brottsprovokation rätt använd
            kan vara ett effektivt verktyg för att förhindra framtida brott
            och identifiera brottslingar innan verkliga offer drabbas och
            utan att i sig föranleda en ökning av brottsligheten. Vi menar
            att brottsprovokation under reglerade former bör tillåtas då det
            rör sig om grov organiserad brottslighet. Det bör även tillåtas
            för olika typer av sexualbrott, såsom trafficking, barnpornografibrott
            och grooming (att ta sexuella kontakter med barn via internet).
            Dessa brott är särskilt svåråtkomliga och brottsprovokation skulle
            därför utgöra ett effektivt motmedel.
          </p>
          <p xml:id="i-MDMBT457SzSYTvzhPzigxR">
            I normalfallet bör brottsprovokation inte tillåtas när det gäller
            brott av vardagskaraktär såsom snatteri, stöld, misshandel eller
            liknande. Undantag bör dock göras om det rör sig om mängdbrottslighet
            som sker under organiserad form eller om det är särskilt påkallat
            ur ett samhällsperspektiv: exempelvis vid tobaks- och alkoholförsäljning
            till minderåriga.
          </p>
          <head type="h3" xml:id="i-P1mEGTdBEkRShmNdtgckak">
            6.5.3 Svenska polismyndigheter blir till en
          </head>
          <p xml:id="i-4XYqU4NGwCNWNpYhn7aY4V">
            Polisen består idag av 21 separata polismyndigheter med Rikspolisstyrelsen
            (RPS) som övervakande myndighet. Alla polismyndigheter agerar
            formellt och i praktiken självständigt även om det finns olika
            typer av samarbeten som i stort bygger på frivillighet. Vissa
            direktiv och förordningar ges av RPS, men mandatet som dessa vilar
            på är inte särskilt starkt.
          </p>
          <p xml:id="i-H5xXu11ZmpfMn25GWTX4iD">
            Tyvärr fungerar inte polisorganisationen som det är tänkt. Styrningen
            från RPS är alltför dålig på grund av begränsade befogenheter
            som förhindrar implementering av nationella program. Det är även
            otydligt vilka befogenheter de lokala polisstyrelserna har i förhållande
            till RPS. Eftersom polisväsendet är så splittrat innebär det ökade
            kostnader; helhetsansvaret saknas då det inte finns en chef som
            har ett övergripande ansvar och kompetensförsörjningen inom organisationen
            blir lidande.
          </p>
          <p xml:id="i-4hRapV7bUWXXFmJ8ytvQM3">
            Sverigedemokraterna vill se att alla polismyndigheter slås ihop
            till en enrådighetsmyndighet, att denna myndighet kort och gott
            namnges Polisen och att myndigheten får en chef som har ett helhetsansvar
            för dess verksamhet.
          </p>
          <head type="h2" xml:id="i-QrYpraGT4YBMQDREALKUdJ">
            6.6 Punktinsats mot den organiserade brottsligheten
          </head>
          <p xml:id="i-WyemAabjLTLATGMNhYmoAS">
            Sverigedemokraterna vill genomföra en punktinsats mot den organiserade
            brottslighet som fått ett allvarligt fäste i vårt land i och med
            EU, Schengen och tidigare regeringars oansvariga invandringspolitik.
            Vi anser att det bör vara brottsligt att uppvisa ett kriminellt
            mönster inom ramen för deltagande i en kriminell organisation.
            På så sätt kommer ledande nyckelpersoner att kunna dömas till
            kännbara fängelsestraff utan att de knutits till några övriga
            brott. Vid fällande dom ska ett nytt extra utvidgat förverkande
            kunna företas för att markera att organiserad brottslighet aldrig
            ska kunna vara lönsamt. Ursprunget till samtliga tillgångar som
            ägs eller nyttjas av dömda brottslingar ska granskas i fråga om
            förverkande. Utifrån principen om omvänd bevisbörda ska det sedan
            ankomma på brottslingen att styrka att tillgångarna förvärvats
            lagligt.
          </p>
          <p xml:id="i-NAjMdGsZpbB1QX1ecLYVgE">
            Med vår aviserade punktinsats kommer Rikskriminalpolisen att
            ges huvudansvar för arbetet mot organiserad brottslighet. Myndigheten
            kommer att ges utökade befogenheter att använda hemliga tvångsmedel,
            och sekretessrestriktioner vid begäran om information från andra
            myndigheter kommer att lättas. Vid allmän misstanke om eller koppling
            till organiserad brottslighet vill vi slutligen också göra det
            lättare för polis att tillfälligt beslagta tillgångar, skärpa
            straffen för olaga hot och övergrepp i rättssak samt införa ett
            kronvittnessystem.
          </p>
          <p xml:id="i-8VFDwDqWAVPMqxVZyt7jsf">
            Våra förslag ger rättsväsendet de nödvändiga verktyg som krävs
            för att effektivt göra upp med den riktigt grova brottsligheten.
            Som positiv bieffekt av detta hoppas vi se frigjorda resurser
            inom de brottsuppklarande och brottsförebyggande delarna av rättsväsendet,
            resurser som i stället kan användas för att motverka den stora
            vardagsbrottsligheten.
          </p>
          <head type="h2" xml:id="i-8DWK39R5vMD4Ck7JmAqW8A">
            6.7 Fler synliga poliser!
          </head>
          <p xml:id="i-RaRAaBsk1oTeM298BQW4jT">
            Det har uppmärksammats att Polisen idag ägnar väldigt liten del
            av sin arbetstid åt synligt polisarbete på gator och torg. Sverigedemokraterna
            inser att problemen med effektiviteten inom hela rättskedjan i
            allmänhet och Polisen i synnerhet härrör från strukturella problem
            snarare än på avsaknad av ekonomiska resurser. Det finns även
            en bred politisk enighet om behovet av en omorganisation av Polisen.
            Detta kommer dock att ta lång tid och Sverigedemokraterna vill
            därför redan nu sjösätta en riktad satsning för att möjliggöra
            fler synliga poliser på gator och torg. Vår ambition är därför
            att avsätta en halv miljard kronor per år till insatser som syftar
            till att frigöra resurser till synligt polisarbete i offentliga
            miljöer. Detta kan handla om att resurser avsätts såväl till nya
            poliser, till civil personal som kan avlasta poliserna som till
            ny teknisk utrustning som kan förbättra effektiviteten inom polisarbetet.
            Vi är öppna för att detta anslag blir permanent men avser först
            följa hur omorganisationen av Polisen fortlöper.
          </p>
          <head type="h1" xml:id="i-UeVTLCEGRXGYNspMYGRrJV">
            7 Skola
          </head>
          <p xml:id="i-NbsCNTNuTrTjCtM2CSm6kZ">
            Människan är en fantastisk varelse. Genom vår nyfikenhet och
            önskan att förstå har vi byggt upp komplexa samhällen och gjort
            otroliga upptäckter. Varje individ har enorm kapacitet att lära
            och hitta sin specialitet. Skolan ska vara den plattform där vår
            hjärna prövas och utvecklas, där vi kan nå vår fulla potential
            och där kunskap kan förmedlas och insikter skapas.
          </p>
          <head type="h2" xml:id="i-5aYig62U7FGEMe3wsuabyV">
            7.1 Inledning
          </head>
          <p xml:id="i-4EdLwrMeUC9jt5Pr3a8YpR">
            Svensk skola står inför en rad olika utmaningar. Från att en
            gång ha varit en skola i världsklass, har resultaten i den svenska
            skolan försämrats drastiskt de senaste tjugo åren. Samtidigt har
            skolan blivit allt mer stökig, otrygg och segregerad. Sverigedemokraterna
            vill förändra detta och i stället se en skola som kännetecknas
            av trygghet och studiero, men också av kunskapsförmedling, förbättrade
            studieresultat samt ordning och reda. Vi vill se en skola som
            genomsyras av demokratiska värden och respekt för andras åsikter,
            en skola där kritiskt och konstruktivt tänkande stimuleras och
            uppmuntras inte bestraffas. Vi avser att genom ökad resurstilldelning
            och en rad genomgripande reformer verka för att svensk skola åter
            blir en skola värd namnet. De viktigaste reformerna belyser vi
            kortfattat i detta dokument.
          </p>
          <head type="h2" xml:id="i-A5adXSs7axGCVkHboAhvLE">
            7.2 Kommunaliseringen av den svenska skolan
          </head>
          <p xml:id="i-KEsWDapahRHbortHvrYP78">
            Kommunaliseringen av den svenska skolan klubbades igenom med
            en svag majoritet i Sveriges riksdag 1989 och sjösattes 1991,
            trots ett massivt motstånd från bland annat lärarkåren och Lärarnas
            Riksförbund. Bakom beslutet stod Socialdemokraterna och Vänsterpartiet
            Kommunisterna. I sammanhanget bör nämnas att trots att den så
            kallade Styrningsberedningen (SOU 1988:20) konstaterade brister
            i det dåvarande systemet, så avrådde den också från en kommunalisering.
            Beredningen skrev bland annat följande:
          </p>
          <p xml:id="i-R1es3TbZBLYJNur1DFuyWZ">
            Mot en kommunalisering talar enligt beredningens mening att staten
            fortfarande ska ha det övergripande ansvaret för skolan och ha
            ett särskilt ansvar för undervisningens mål och inriktning. Det
            är då naturligt att staten också har huvudansvaret för den undervisande
            personalen i skolan. [] Vid en kommunalisering skulle det också
            finnas risk för att alltför stora skillnader skulle uppstå mellan
            löne- och andra anställningsvillkor mellan olika kommuner. Likvärdigheten
            i utbildningsväsendet skulle då riskeras.
          </p>
          <p xml:id="i-R1RkwR2xuRMi83D6AHWxGw">
            I dag vet vi att Styrningsberedningens farhågor besannats. Metta
            Fjelkner, ordförande för Lärarnas Riksförbund, påpekar till exempel
            att lärarnas status och löneutveckling allvarligt halkat efter
            på grund av kommunaliseringen, att byråkratin har ökat till följd
            av densamma och att en allt mindre del av resurserna används till
            undervisning. Lärarförbundet konstaterar i sin tur att andelen
            obehöriga lärare i skolan har ökat som en följd av kommunaliseringen.
            35 36
          </p>
          <p xml:id="i-RrN7xbrY41BabqaVQpnh2j">
            Ett av de största problemen med kommunaliseringen är dock att
            skolan kommit att bli allt mer ojämlik och segregerad. Det går
            till exempel inte att komma ifrån att den kommunala ekonomin spelar
            en avgörande roll när det gäller tilldelningen av resurser till
            skolan. En rik kommun med ett bra skatteunderlag har naturligtvis
            lättare att satsa på skolan jämfört med en utflyttningskommun
            med ett sviktande skatteunderlag. Vi ser i dag hur resursfördelningen
            till skolan kan skilja stort mellan olika kommuner. Ett tydligt
            exempel på detta är att undervisningskostnaderna för en elev i
            Lessebo kommun ligger på 32 300 kronor, vilket ska jämföras med
            66 500 kronor för en elev i Arjeplogs kommun. 37
          </p>
          <p xml:id="i-EF1EBFbWex5S5E2tDMwqUF">
            Detta innebär således att det är högst troligt att barn får olika
            kvalitet på sin utbildning beroende på var i landet de bor. Att
            tala om en likvärdig skola i en sådan situation är inte hållbart.
            Till detta kommer att kvaliteten i den svenska skolan försämrats
            avsevärt, vilket både Skolverket och olika internationella undersökningar
            tydligt visar. Såväl OECD:s PISA-rapport (Programme for International
            Student Assessment) som den internationella kunskapsmätningen
            TIMMS (Trends in International Mathematics and Science Study),
            visar att eleverna i den svenska skolan blivit allt sämre i ämnen
            som naturkunskap och matematik, samtidigt som de blivit sämre
            på problemlösning.
          </p>
          <p xml:id="i-JW2AiHEm1uo2vetS6Ybcds">
            En undersökning som verkligen oroar är TIMSS Advanced 2008, i
            vilken det framkommer att svenska elevers matematikkunskaper har
            försämrats kraftigt sedan 1995. Jämfört med övriga nio länder
            som deltog i undersökningen ligger de svenska gymnasieelevernas
            kunskaper i matematik klart under genomsnittet, endast Filippinerna
            presterar sämre. Undersökningen visar vidare att Sverige passerats
            av både Italien och Slovenien, trots att dessa båda länder också
            uppvisar resultatnedgångar i matematik. Även om en resultatminskning
            skett bland både hög- och lågpresterande elever, är det de lågpresterande
            eleverna som försämrat sina resultat i betydligt större utsträckning
            . Detta innebär att resultatskillnaderna mellan dessa båda grupper
            ökat.
          </p>
          <p xml:id="i-BSinuKS3LrnnvLuNzmNkAD">
            1995 var det 36 procent av eleverna som inte nådde upp till medelgod
            kunskapsnivå i matematik. 2008 var det så många som 71 procent.
            Andelen elever som enligt TIMMS bedöms prestera på den mest avancerade
            nivån har minskat från 6 procent 1995 till låga 1 procent 2008.
            Vi vill i sammanhanget lyfta fram vad Jan-Eric Gustafsson, professor
            vid institutionen för pedagogik och specialpedagogik vid Göteborgs
            universitet, skriver:
          </p>
          <p xml:id="i-AwsSapa5cAWcGSw42784Sn">
            Vi kan dock konstatera att de sjunkande resultatgenomsnitten
            och den minskade likvärdigheten tidsmässigt sammanfaller med de
            förändringar av det svenska skolsystemet som genomfördes under
            början av 1990-talet, som bland annat innebar decentralisering
            av beslutsfattande till kommunerna, införandet av fritt skolval
            och fristående skolor, ett nytt betygssystem och en ny läroplan.[]
            Det är i detta sammanhang omöjligt att hänföra de ökande skillnaderna
            till specifika förklaringar, men det framstår som rimligt att
            de omfattande förändringarna på skolområdet varit betydelsefulla
            . 38
          </p>
          <head type="h2" xml:id="i-G1wUQnCGu5EaEfBs9tLTDo">
            7.3 Det fria skolvalet och friskolereformen
          </head>
          <p xml:id="i-JHkavzFukTnsMw36kC8CCw">
            Det fria skolvalets första steg togs 1990 då det blev möjligt
            för en elev att söka till en annan kommunal skola än den som låg
            närmast hemmet. Elever i skolans närhet hade dock förtur och andra
            elever fick börja endast i mån av plats, i annat fall var de tvungna
            att söka sig till en annan skola. Samtidigt stimulerades skolorna
            att skapa olika pedagogiska inriktningar och profiler. Den socialdemokratiska
            regeringens syfte med dessa båda förändringar var att inom det
            offentliga skolsystemets ramar möta en ökad efterfrågan på pedagogiska
            alternativ.
          </p>
          <p xml:id="i-6Ai5WDCgUX2YdbZ9VRS1Qx">
            Vid valet 1991, samma år som skolan kommunaliserades, fick Sverige
            en borgerlig regering med Beatrice Ask som skolminister. Ask meddelade
            att ett systemskifte inom den svenska skolan skulle genomföras
            och att skolpolitikens mål nu var att erbjuda största möjliga
            valfrihet. Denna valfrihet skulle uppnås genom att det fria skolvalet
            utökades till att tillåta fristående skolor.
          </p>
          <p xml:id="i-2VnoSGUftTMVYNzXym5Pgn">
            Förutom en ökad valfrihet var tanken med att tillåta fristående
            skolor att öka föräldrarnas engagemang samtidigt som skolorna
            skulle bli mer lyhörda gentemot såväl elever som föräldrar. Vidare
            framfördes att en ökad konkurrens mellan de olika skolorna och
            kommunerna skulle leda till en kvalitetshöjning inom skolväsendet.
            Tanken var också att det fria skolvalet skulle leda till ökad
            kostnadseffektivitet och effektivare resursanvändning.
          </p>
          <p xml:id="i-DfdtjphJBtWMpkeDCjMjpJ">
            När friskolorna började etableras var den vanligaste ägarformen
            stiftelse eller ekonomisk förening och oftast hade varje ägare
            bara en friskola. De senaste åren har det dock blivit allt vanligare
            att friskolor drivs i aktiebolagsform inom större koncerner, vilka
            inte alltid har skola som sin kärnverksamhet. Fem koncerner kontrollerar
            drygt 20 procent av marknaden för fristående grundskolor och drygt
            30 procent av marknaden för fristående gymnasieskolor och de har
            cirka 25 procent av den totala friskolebranschen. 39
          </p>
          <p xml:id="i-7N15WYLBziANLDP9SpFBcD">
            Vi anser det viktigt att analysera vad det fria skolvalet och
            friskolereformen har kommit att innebära för den svenska skolan,
            samt vilka för- respektive nackdelar vi kan se i dag. I Lärarförbundets
            utredning Perspektiv på skolan Om det fria skolvalets effekter
            på skolans likvärdighet från 2010, nämns följande fördelar:
          </p>
          <list style="ol">
            <item xml:id="i-5wqAcjpsgzGooxbKJQHg5W">
              Beslutsvägarna inom de fristående skolorna är kortare och anställda
              känner en högre grad av delaktighet.
            </item>
            <item xml:id="i-Jn7zxYMywrsmHcsJdYtMRs">
              Mångfalden av kurser, profiler och inriktningar inom den svenska
              skolan har ökat, och genom att nischa sig kan de fristående skolorna
              bredda utbudet och fylla ett tomrum.
            </item>
            <item xml:id="i-8653eQT61JXUkRJgYRUAwA">
              Föräldrarnas engagemang och inflytande har ökat.
            </item>
          </list>
          <p xml:id="i-X2K1VUCu7QUSKdmW5YgjxR">
            Samtidigt visar Lärarförbundet på en rad nackdelar som en direkt
            följd av det fria skolvalet och friskolereformen:
          </p>
          <list style="ol">
            <item xml:id="i-GrLB83Ka444vyfs2EpeBYX">
              Segregationen och skillnaderna mellan skolor och elever har ökat.
            </item>
            <item xml:id="i-8GUXEtHa2XFF8D2jsa9PGd">
              Kostnaderna har ökat eftersom det fria skolvalet försvårar planering
              samtidigt, vilket bland annat kräver en större skolorganisation
              med fler elevplatser.
            </item>
            <item xml:id="i-DvM13Yke6qePewKkj3yGJz">
              Lärare tvingas in i rollen som marknadsförare, vilket kan strida
              mot rollen som objektiv lärare.
            </item>
            <item xml:id="i-EuzNAiGQP7jFaG78uhaZtV">
              Skolan är en del av en marknad, vilket öppnar upp för påtryckningar
              från elever och föräldrar.
            </item>
            <item xml:id="i-SpVRkX5LK6SSUtLWQbU7L6">
              Möjligheten att ta ut vinst ur verksamheten har bland annat inneburit
              lägre lärartäthet, färre lektioner, minskad timplan och obefintlig
              skolhälsovård samt studie- och yrkesvägledare på många friskolor.
            </item>
            <item xml:id="i-3MyZh7QNWyjuKUDe49oL37">
              Flera friskolor har startats upp av oseriösa skolhuvudmän, vilket
              fått negativa följder för eleverna.
            </item>
            <item xml:id="i-74bbHyMcwS3Ay5n28DbeXe">
              Om en friskola går i konkurs leder det till stora problem för
              såväl elever som anställda.
            </item>
            <item xml:id="i-96NvssoqGLbcXFHvjWwSYo">
              Eftersom en friskola är ett företag lyder den inte under offentlighets-
              och sekretesslagen, vilket minskar medborgarnas insyn.
            </item>
            <item xml:id="i-AGghEDdRKtUoV6dp5sXFJh">
              Ju fler friskolor som etableras i en kommun desto större andel
              av skolan ställs utanför den demokratiska processen. 40
            </item>
          </list>
          <p xml:id="i-Hxqk3TcVerBFrsKof74PYd">
            Även Skolverket för fram kritik mot friskolereformen. Samtidigt
            som det mycket riktigt konstateras att de fristående skolorna
            bidrar till valfriheten inom skolområdet, en valfrihet som uppskattas
            av föräldrar , påpekas i rapporten En skola som alla andra att
            flera av valfrihetsstudierna visar på segregerande tendenser avseende
            elevernas sociokulturella, prestationsmässiga och etniska bakgrund
            till följd av fristående skolor .
          </p>
          <p xml:id="i-CbiG5aG6zkrTJPS6cpVkBA">
            År 2010 fick regeringen igenom en ny skollag som bland annat
            innebär att skillnaderna mellan de kommunala skolorna och friskolorna
            har minskat. Trots detta finns det fortfarande stora skillnader
            mellan dessa båda skolformer: En kommunal skola har, till skillnad
            från en friskola, ett särskilt ansvar för att upprätthålla skolplikten.
            Detta ansvar innebär att ta hand om eleverna från en friskola
            som gått i konkurs, att ta hand om elever med särskilda behov,
            att ha ett uppföljningsansvar till dess att eleven fyller 20 år,
            att organisera fritidshem, att övergripande organisera skolan
            inom kommunens gränser, att fördela resurserna och att se till
            att det finns skolor där medborgarna bor, inte minst på landsbygden.
          </p>
          <p xml:id="i-G925zCZXAeR8HSWhai2VQs">
            Det är i sammanhanget viktigt att påpeka att när friskolereformen
            lanserades 1992 var den borgerliga regeringens tanke med denna
            att föräldrakooperativ, speciella ämnesprofiler eller nedläggningshotade
            glesbygdsskolor skulle få en chans under ett nytt huvudmannaskap
            och man hade en vision om att det skulle växa fram fler skolor
            med särskild pedagogisk eller konfessionell inriktning. Så har
            inte skett. I själva verket har så många som 84 procent av friskolorna
            en så kallad allmän inriktning, tvärtemot tanken med reformen.
            41
          </p>
          <p xml:id="i-CukDpwLV3t5XmcqJC2Echa">
            Vi vill i sammanhanget också lyfta fram vad Metta Fjelkner skrev
            i pressmeddelandet Privatiseringarna går emot friskolereformens
            syfte den 27 oktober 2007:
          </p>
          <p xml:id="i-KfRwTAoSBCyiPwX726uxZG">
            Friskolornas uppgift var att tillföra den svenska skolan nya
            pedagogiska och organisatoriska arbetssätt och möta behov som
            inte fann plats i den offentliga skolan. []Huvudmotivet med friskolereformen
            var att skapa utrymme för större mångfald i skolans värld. Åtskilliga
            lärare upplevde att de i den offentliga skolan hade små möjligheter
            att arbeta med en pedagogisk inriktning som de trodde på. Men
            detta tycks ha glömts. 42
          </p>
          <p xml:id="i-J5yyvQB2p5rHugV2y97Hg2">
            För att komma till rätta med de problem som svensk skola brottas
            med vill vi förutom att förstatliga skolan ta fasta på friskolereformens
            ursprungliga intentioner och i likhet med det system som råder
            i Finland skapa ett friskole- system där det måste finnas ett
            påvisbart behov av den utbildning som en friskola avser ge till
            exempel en viss pedagogisk profil, språkinriktning och så vidare
            för att en friskola ska få tillstånd att starta upp sin verksamhet.
            Det handlar inte om att vara för eller emot friskolor, utan om
            att hitta en väl fungerande balans, vilket vi inte har i dag.
          </p>
          <head type="h2" xml:id="i-QZ9g1qjQheVv5zjzwRkHsH">
            7.4 Uttag av vinst i friskolor
          </head>
          <p xml:id="i-TQPhvW7okqspkKvfDP9Z4">
            Frågan om friskolor ska få ta ut vinst ur verksamheten har kommit
            att bli allt mer omdebatterad, inte minst sedan flera larmrapporter
            visat på svåra missförhållanden i friskolor som tillåter uttag
            av vinst.
          </p>
          <p xml:id="i-7aTQJkozCAhVuDC9DqZ3s4">
            Lärarförbundet skriver att det är förekomsten av vinst som sänker
            lärartätheten , varpå det konstateras att friskolor som tillåter
            uttag av vinst bland annat har lägre lärartäthet och högre andel
            obehöriga lärare. 43
          </p>
          <p xml:id="i-HfnGPdPpXJRBja3sBSvgGf">
            Att detta är en fråga som berör visar en undersökning från Lärarnas
            Riksförbund. I den aktuella undersökningen, där 3 000 väljare
            blivit intervjuade om sina åsikter i en rad olika skolfrågor,
            framkommer det att de svenska väljarna är kritiska till dagens
            lagstiftning som ger friskoleägare rätt att fritt ta ut och disponera
            vinst. Så många som 83 procent av de intervjuade ansåg att en
            eventuell vinst ska återinvesteras i skolan eller återbetalas
            till kommunen. Endast 13 procent menade att det även i fortsättningen
            bör vara upp till ägarna av friskolor att själva disponera vinsten.
            Dessutom är detta mönster stabilt över hela den partipolitiska
            linjen , skriver Lärarnas Riksförbund. Till och med bland Moderaternas
            och Folkpartiets sympatisörer anser tre fjärdedelar att eventuella
            vinster ska återinvesteras i skolan eller återbetalas till kommunen
            . 44
          </p>
          <p xml:id="i-UoRHQHD18NWrEchgNMDYF8">
            Sverigedemokraterna vill ta fasta på dessa åsikter och håller
            med om att skolsystemets resurser ska användas till att höja kvaliteten
            i skolorna och inte delas ut som vinst. Svensk skola är på väg
            att förvandlas till en miljardindustri där företag satsar pengar
            och tar hem vinster som i vilket annat företag som helst, bland
            annat genom lägre lärartäthet och högre andel obehöriga lärare.
            Dessa vinster kan dessutom flyttas utomlands. Vi anser dock inte
            att skolan kan betraktas som vilket annat företag som helst.
          </p>
          <p xml:id="i-6N7MwjRufjZA88jiNabAsU">
            Vi menar att det går alldeles utmärkt att driva friskolor utan
            att ta ut vinst: Enligt en sammanställning som SVT Rapport gjorde
            2009 är en övervägande del av friskolorna inte vinstdrivande:
            av sammanlagt 562 friskolor tog 134 skolor ut vinst, 388 gjorde
            det inte och för 40 skolor saknades det uppgift.
          </p>
          <p xml:id="i-AsAGWggcCw7qgHZwgpd6BW">
            I sammanhanget bör påpekas att i vårt grannland Finland, som
            till skillnad från
          </p>
          <p xml:id="i-HZamXLB9jKaujoKbb4RqxH">
            Sverige ligger i den absoluta toppen när det gäller elevers skolresultat,
            är det inte tillåtet med vinstuttag. Även i Danmark och Norge
            är det förbjudet för en privatskola att drivas i syfte att uppnå
            ekonomisk vinst. 45 I Finland ställs bland annat följande krav
            på friskolorna:
          </p>
          <p xml:id="i-92UWBUd51RCkUxqs7jF9R9">
            Det måste finnas ett påvisbart behov av den utbildning som en
            ny privat skola avser ge. Den som ska driva skolan får inte vara
            en fysisk person utan ska vara en förening, stiftelse eller dylikt.
            Det ställs också vissa krav av ekonomisk art på den som avser
            starta en skola. En sådan skola får t.ex. inte drivas med vinstsyfte.
            46
          </p>
          <p xml:id="i-VtPmhQqfYqa5UZyMWzegKS">
            Vi menar att Sverige ska följa den linje som gäller i övriga
            Norden, där friskolor inte får ta ut några vinster ur verksamheten.
          </p>
          <head type="h2" xml:id="i-QZAQiXBhvThLMjUBEq3xbK">
            7.5 Avknoppning av skolor
          </head>
          <p xml:id="i-U5go5t2GqWyVyCStQ2zCp4">
            För några år sedan uppmärksammades ett fenomen kallat avknoppningar
            inom skolsektorn. Avknoppning som begrepp är något otydligt, men
            innebär vad gäller skolsektorn i korthet att en skola eller förskola
            överlåts till personalen i ett riktat erbjudande, utan konkurrens
            och utan transparens. Personalen driver den sedan vidare i samma
            lokaler, ofta med liten eller ingen förändring av själva skolverksamheten
            som sådan.
          </p>
          <p xml:id="i-Hd7ApZsCqhayvMNyjAMCfq">
            Exempel på detta är försäljningen av Tibble gymnasium i Täby,
            en skola med över 1 000 elever, som såldes för låga 9,2 miljoner
            kronor till skolans rektor och en lärare. Inte nog med att skolan
            såldes till ett pris långt under marknadsvärdet, den såldes trots
            omfattande protester från lärare, föräldrar och elever. Affären
            har dessutom förklarats olaglig av kammarrätten som menar att
            försäljningen strider mot kommunallagen. Ett annat exempel är
            när kommunledningen i Upplands Väsby valde att sälja tre skolor
            och tre förskolor till personalen i ett nybildat företag för rekordlåga
            2,1 miljoner kronor. 47
          </p>
          <p xml:id="i-FcA39aP79fr6BD62UQHxG1">
            Metta Fjelkner kommenterar frågan om avknoppningar på följande
            vis:
          </p>
          <p xml:id="i-DsnURMppHrqkXQBxvnvmG3">
            Denna privatiseringsvåg motverkar det som friskolereformen syftade
            till. I den moderatstyrda kommunen Täby såldes gymnasieskolan
            Tibble till rektor och ämnesläraren i företagsekonomi trots att
            merparten av elever, föräldrar och lärare motsatte sig en privatisering.
            Ingen har kunnat anföra något argument för att privatiseringen
            skulle leda till att skolan fungerar bättre, därför att köparna
            har något att tillföra som inte redan finns i pedagogiskt eller
            organisatoriskt avseende. Det uppblossande intresset för avknoppning
            av kommunala skolor gör att man frågar sig om det är lika intressant
            med avknoppning av kommunala skolor som inte har högt marknadsvärde?
            Nej, så är inte fallet. 48
          </p>
          <p xml:id="i-Stm6eUUXyNE4Nwq4FGUXaY">
            Vi delar denna kritik. Frågan om valfrihet och konkurrens får
            inte bli ett självändamål, vilket tycks vara fallet vid ovan nämnda
            avknoppningar. I stället borde mer fokus läggas på hur vi höjer
            den svenska skolans resultat och hur vi ökar likvärdigheten. Vidare
            menar vi att det inte bara är förkastligt att en kommun gynnar
            enskilda genom att sälja ut kommunal egendom till underpris utan
            upphandling, utan även irrationellt och oetiskt. Vi menar därför
            att det i lag ska införas ett förbud mot så kallade kommunala
            avknoppningar.
          </p>
          <head type="h2" xml:id="i-LPB6Mt7cSZ4YbyZAFiuFBJ">
            7.6 Tioårig grundskola
          </head>
          <p xml:id="i-SvewXRmQF5mivXPVGbUUu7">
            I dag går cirka 95 procent av alla sexåringar i förskoleklass.
            Det finns indikationer på att de barn som genomgår denna förberedande
            skolform får ett försprång gentemot de 5 procent av barnen som
            inte gör det.
          </p>
          <p xml:id="i-5F3aWTJvDRKRLBhoiyJ6yu">
            Sverigedemokraterna menar att den i dag frivilliga förskoleklassen
            ska införlivas i och vara en obligatorisk del av grundskolan,
            som då blir tioårig. Argumenten för detta är många. Förutom att
            ge våra barn lika möjligheter, handlar det om att komma till rätta
            med en lång trend med sjunkande studieresultat. Vi tror att ett
            införlivande av förskoleklassen i grundskolan där sexåringarna
            får möta behöriga lärare kommer att leda till en förbättrad verksamhet
            med ökad kvalitet. Detta är en nödvändig åtgärd för att kvalitetssäkra
            skolstarten, samtidigt som det innebär att skolan ges möjlighet
            att fånga barnens behov i ett tidigare stadium och därmed försöka
            undvika senare problem med läs- och skrivsvårigheter.
          </p>
          <p xml:id="i-BcVbrzVmbRp1johPGFChGt">
            Det är viktigt att komma ihåg att det finns en vilja hos barn
            att lära sig, vilken måste tas till vara. Därför menar vi att
            förskoleklassen ska bli mer av en riktig skola. Värt att notera
            i sammanhanget är att svenska skolbarn internationellt sett börjar
            skolan sent, samtidigt som de har färre antal undervisningstimmar.
            49 Vi menar att införandet av en tioårig grundskola är ett bra
            sätt att angripa detta problem på.
          </p>
          <head type="h2" xml:id="i-8WPEuK6rqYwgQcGB7wNmg6">
            7.7 Återställ regeringens besparingar
          </head>
          <p xml:id="i-Xmy9egZ7TPhzsDBuLJyaVG">
            I regeringens höstproposition 2010/11:1 redogjordes planer för
            att göra effektiviseringsvinster i gymnasieskolan och därmed kunna
            göra stora besparingar. För 2012 drogs således 675 miljoner kronor
            in från gymnasieskolan och till 2015 är avsikten att spara in
            1 930 miljoner kronor. Sverigedemokraterna delar inte bedömningen
            att det går att göra sådana dramatiska besparingar på skolan utan
            att kvaliteten och skolresultaten blir lidande. Vi avser i stället
            föreslå en total återställning av regeringens sparbeting och betraktar
            detta som en prioriterad satsning.
          </p>
          <head type="h1" xml:id="i-QdXMEqK3kkzZ1J6aKxCMvL">
            8 Trygghet och välfärd
          </head>
          <p xml:id="i-M9Y6d8FpajtuvEe9YRnB38">
            Alla människor behöver någon gång tas om hand av andra. Att i
            svåra och sjuka stunder kunna lita på en tillgänglig och högkvalitativ
            vård är en viktig grundpelare för att känna trygghet i sitt vardagliga
            liv. Ingen medborgare ska behöva oroa sig för att inte få den
            hjälp som fordras när kroppen inte orkar fullt ut själv. Mötet
            med vården ska alltid präglas av värdighet och förtroende, inte
            minst i livets slutskede.
          </p>
          <head type="h2" xml:id="i-5XnMYnqwWuB3B2onSt1N8o">
            8.1 En svensk sjukvård av världsklass
          </head>
          <p xml:id="i-DHeP8kfeUxJeYBcGu5rdrc">
            Sverigedemokraternas målsättning är att den svenska hälso- och
            sjukvården ska hålla en hög internationell kvalitet. För att vi
            ska uppnå detta måste vi kunna erbjuda patienten de allra senaste
            kunskaperna, de mest avancerade behandlingsmetoderna, den nyaste
            tekniken och väl fungerande läkemedel. Allt detta behövs för att
            på bästa sätt kunna bota, lindra samt förebygga sjukdomar och
            ohälsa. Det är också en självklarhet att alla patienter ska ha
            rätt till likvärdig vård av högsta kvalitet och tillgänglighet,
            oavsett var i landet de bor.
          </p>
          <p xml:id="i-gUVat7dCz11rinkLq14uo">
            För att vi ska närma oss målet om en svensk sjukvård i världsklass
            krävs det att tillgängligheten till vård förbättras, att vi utvecklar
            och förnyar sjukvården så att fler personer med dödliga sjukdomar
            kan räddas till livet, att kroniska sjukdomar kan behandlas inom
            rimlig tid så att patienten fortsätter att leva ett fullgott liv
            samt att patienter som har en dödlig sjukdom och som upplever
            ett stort lidande får en kvalificerad palliativ vård i livets
            slutskede. Det är för oss självklart att sjukvården ska vara gemensamt
            skattefinansierad och ges till alla efter behov.
          </p>
          <p xml:id="i-62Zr8evvcHvHBugis8bvvm">
            Sverigedemokraterna presenterar nedan ett antal förslag till
            åtgärder som vi under de kommande åren avser att prioritera.
          </p>
          <head type="h2" xml:id="i-LkLvfv85BWrmsBo9S57XTs">
            8.2 En akut- och tillgänglighetsmiljard
          </head>
          <p xml:id="i-41CQgddDVX2QTqt8v2TxwB">
            Det ligger i allas intresse att vi har en väl fungerade akutsjukvård
            i Sverige. Detta förutsätter att vi kan lägga en stor tillit till
            att våra ambulanser kommer fram i tid, har rätt information och
            att personalen har rätt utrustning för att hjälpa de som är i
            störst nöd. En illa fungerande akutmottagning har återverkningar
            på den samlade verksamheten på sjukhuset och riskerar därmed hela
            sjukvårdsorganisationen. Patienternas tilltro kan minska då de,
            oftast under stark oro eller stress, måste vänta länge på att
            få vård efter att ha anlänt till akutmottagningen. Detta kan lätt
            leda till att medborgarnas förtroende för hälso- och sjukvården
            i sin helhet äventyras, något som Sverigedemokraterna aldrig kan
            acceptera.
          </p>
          <p xml:id="i-JuQxUPFf7vgvCcYuCrt5Gh">
            Det är enligt oss helt oacceptabelt att en person i stort behov
            av sjukvård, oavsett orsak, kan tvingas vänta uppemot tio timmar
            på en akutmottagning. Målet för hela sjukvården måste vara att
            alla som söker sig till akutvård omedelbart ska få en diagnos.
            Ingen ska behöva vänta mer än fyra timmar på passande vårdinsats.
            Inom denna tid ska alltså patienten antingen ha blivit behandlad
            och hemskickad, inskriven på annan klinik eller hänvisad till
            annan vårdenhet. För att vi ska kunna uppnå målsättningen om en
            snabb och välfungerande akutvård vill Sverigedemokraterna satsa
            mer på att utveckla och införa fler så kallade snabbspår inom
            vården.
          </p>
          <p xml:id="i-Pb4zPDmUXRSk5osyZQhHiA">
            Den absolut största vikten ligger på att det finns väl utrustade
            ambulanser som innehåller den senaste högteknologin och har specialistutbildade
            ambulanssjuksköterskor som får använda sina kunskaper fullt ut.
            Med dessa förutsättningar blir ambulansen den första viktiga länken
            i vårdkedjan. Behandlingen påbörjas direkt i ambulansen och patienten
            kan tas till rätt avdelning direkt vid ankomst till sjukhuset,
            utan att behöva passera akutmottagningen. Detta innebär inte bara
            en avlastning för akuten och vårdpersonalen utan även en enorm
            förbättring för patienten som slipper vänta och lida i onödan.
            Det är vår ambition att till höstbudgeten tillskjuta en miljard
            kronor för detta ändamål.
          </p>
          <head type="h2" xml:id="i-NkhyzbssM367svPxLxHRV1">
            8.3 Vårdplats på rätt klinik bemannad med rätt kompetens
          </head>
          <p xml:id="i-N73y5ASvkE87suM8KrU8We">
            Att komma till rätta med vårdplatsbristen är en av sjukvårdens
            enskilt viktigaste frågor. Det har rapporterats om enskilda avdelningar
            som har det så trångt och har så få platser att patienterna tvingas
            få vård i korridorer, matsalar eller expeditioner. Ännu större
            problem uppstår när patienter skickas till en annan avdelning
            där plats visserligen finns men där medarbetarna saknar rätt kompetens
            och utrustning.
          </p>
          <p xml:id="i-9rDR1gT66YnWtuFW45wFiE">
            Sverigedemokraterna oroas av att se hur det har skett en allt
            för stor och riskfylld neddragning av antalet vårdplatser under
            många år. Antalet vårdplatser idag är ungefär 25 000, varav den
            somatiska korttidsvården utgör knappt 20 000, motsvarande 2,6
            platser per 1 000 invånare. 50 Detta gör att Sverige hamnar långt
            ned på listan över länder med tillgängliga vårdplatser vid en
            internationell jämförelse, trots att vi har möjligheter och förutsättningar
            att vara på toppen.
          </p>
          <p xml:id="i-BRhVruXP3hEBPbrFXvpqkC">
            Platsbristen leder till en försämrad vård och garanti för patienterna,
            den ökar sjukhusrelaterad dödlighet, ger längre vårdtid och en
            högre kostnad för vårdgivaren än vad som egentligen skulle behövas.
            Bristen leder även till en sämre funktion på akutmottagningen
            då den bromsar upp och gör att patienter får vänta onödigt länge
            på behandling. Även patienter i behov av intensivvård tvingas
            vänta allt för länge, vilket givetvis riskerar liv och föranleder
            utvecklingar som vi i normalfallet skulle kunna förhindra. Sverigedemokraterna
            ser det därför som högst angeläget att öka antalet vårdplatser
            och att gällande vårdgaranti kompletteras med rätten att vid behov
            garanteras en vårdplats på rätt klinik, bemannad med rätt kompetens.
          </p>
          <head type="h2" xml:id="i-KakBunJLWnaeqTPctr2jzU">
            8.4 Psykisk ohälsa
          </head>
          <p xml:id="i-JWShtR1HBmMejHhWbroJwd">
            Psykisk ohälsa drabbar många människor och är ett stort och växande
            problem. Här ryms allvarliga tillstånd som psykoser och djupa
            depressioner men också lindrigare former som nedstämdhet, oro
            och sömnsvårigheter. Med fler förebyggande insatser, effektivare
            behandlingsmetoder och ett bättre omhändertagande skulle det innebära
            höjd livskvalitet för patienter och deras anhöriga, men också
            en stor samhällsbesparing.
          </p>
          <p xml:id="i-MaazRNWdZh8oz1wC4UestS">
            Den psykiska ohälsan brer inte minst ut sig bland våra barn och
            unga. Det är inte ovanligt med ångest, oro och stress som vidareutvecklas
            till svåra depressioner, missbruk eller ätstörningar. Problemen
            som psykisk ohälsa skapar kan för den drabbade leda till framtida
            problem inte bara i skolan eller arbetet utan även gällande familj,
            vänner och självständighet. Den enda åldersgruppen i samhället
            där självmord inte minskar är bland barn och unga. Detta är ett
            mycket allvarligt problem som vi idag måste ta tag i. Det är därför
            viktigt att det finns en snabb och tillgänglig kompetens för de
            unga med psykisk ohälsa, men även för barn i familjer som drabbas
            av psykisk ohälsa.
          </p>
          <p xml:id="i-Xd8RE5Hbk3Jzx8SsGSQYXd">
            För att möta det ökade behovet behövs en utveckling och förstärkning
            av barn- och ungdomspsykiatrin. Det finns idag endast drygt 150
            psykiatriska vårdplatser för barn och unga i hela Sverige och
            det finns landsting som inte har en enda vårdplats inom psykiatrin
            för unga människor. Sverigedemokraterna avser att prioritera barn
            och unga som mår psykiskt dåligt och vill kunna garantera att
            det ska finnas tillgång till kompetens och vårdplatser inom psykiatrin.
          </p>
          <head type="h2" xml:id="i-6ZJ8EamiBKQRvHxWty7VH1">
            8.5 Satsningar på tidig identifiering av sjukdomar
          </head>
          <p xml:id="i-AtVJT9i9ZKgLRBzsh2x3wm">
            För att uppnå en lyckad behandling av de flesta sjukdomar krävs
            tidiga insatser. Därför måste vården kontinuerligt arbeta med
            att upptäcka och identifiera sjukdomar så tidigt som möjligt.
            För exempelvis cancer måste det vara en målsättning att upptäcka
            tumören tidigt, helst innan patienten ens hunnit märka av symptom.
            Det är en uppgift som räddar liv och den enskilt viktigaste faktorn
            i förebyggande vårdinsatser.
          </p>
          <p xml:id="i-Uwar9un2FTvuSUCBHga57z">
            De svenska satsningarna på regelbundna kallelser till mammografi
            och cellprovstagningar har lett till en minskad dödlighet i bröstcancer
            och livmoderhalscancer. Sverigedemokraterna har därför uppfattningen
            att dessa typer av screeningåtgärder, där symptomfria individer
            undersöks i förebyggande syfte, bör utökas. Vi förordar en satsning
            med syfte att introducera fler nationella screeningprogram. Dessa
            ska följas upp för att kvalitet och deltagande ska kunna värderas
            och förbättras om så behövs.
          </p>
          <p xml:id="i-Ky25Pt3EMqz5Uy7SvH73E8">
            Vi förordar på liknande sätt en obligatorisk hälsoundersökning
            för alla individer som söker svenskt uppehållstillstånd. Detta
            skulle fylla en viktig samhällsfunktion då farliga och snabbt
            spridande sjukdomar som i dagsläget inte finns i Sverige skulle
            kunna upptäckas och behandlas innan de introduceras till det svenska
            samhället. Därmed minimeras risken för onödiga epidemier. Samtidigt
            innebär en satsning som denna att de nya invånarna, i likhet med
            infödda svenskar, redan från början av sitt liv i Sverige etablerar
            en god kontakt med den svenska vården. I flertalet av de europeiska
            länderna, bland annat våra nordiska grannländer Finland, Island
            och Norge, är liknande system redan införda.
          </p>
          <head type="h2" xml:id="i-Px26xL28GULm8tyXLCYR69">
            8.6 Mobila vårdenheter
          </head>
          <p xml:id="i-MthGijcJZFhhtLYTgnYMUw">
            En verksamhet i kontinuerlig utveckling som förekommer allt oftare
            är att sjukvården kommer ut till dem som behöver det. Exempelvis
            har mobila röntgen använts i flera av våra grannländer, vilket
            har visat mycket goda resultat. Att få sjukvård i hemmet skapar
            en ökad trygghet för patienterna, speciellt för de äldre som har
            svårt att ta sig till sjukvården själva. Onödiga transporter undviks
            då sjukvårdspersonalen kan hjälpa patienterna i hemmet, vilket
            innebär en resursbesparing då den personal som skickas från sjukhuset
            också är den som ger vård i stället för att endast övervaka under
            transport för att sedan lämna över till ny personal. Dessa mobila
            verksamheter riktas i första hand till personer i särskilda boenden
            och hospis, men kan även användas inom kriminalvården, vilket
            dels innebär kostnadsbesparingar, dels minskar säkerhetsrisker
            för vårdpersonalen.
          </p>
          <p xml:id="i-8fE4g1sShULu5PWm36o3t">
            Sverigedemokraterna ämnar rikta ett anslag till att förstärka
            och utveckla akutbils- och hembesöksverksamheten, vilka vi anser
            vara det naturliga komplementet till primärvården då vårdcentraler
            är stängda. Dessa verksamheter kommer att tillgodose befolkningens
            behov av läkarbesök i hemmen och riktar sig i första hand till
            äldre och barnfamiljer.
          </p>
          <p xml:id="i-9g8bVVgFeDRDdejNMthG8s">
            Det finns i dag vissa orter med ett för litet patientunderlag
            och svårigheter att rekrytera tandläkare. Detta medför en viss
            problematik i strävan att upprätthålla en tandvård med god kvalitet.
            Genom att införa mobila tandvårdsenheter kan invånarna fortsatt
            vara garanterade god kvalitet på tandvården, oavsett var i landet
            de bor. Dessa skulle också underlätta för de många äldre och svårt
            sjuka som har svårt att ta sig till tandvårdskliniker. Då bara
            resan till tandläkare kan skapa en stor oro finns de som ignorerar
            behovet av tandvård alltför länge, vilket i slutändan kan leda
            till att nödvändig tandvård helt uteblir och hälsan riskeras.
            Detta kan vi undvika genom att Folktandvården kommer till patienten
            i stället för tvärtom. Detta gäller såväl skolbarn som äldre i
            särskilda boenden.
          </p>
          <head type="h2" xml:id="i-FdSz5prJvZPvAFp9CnrCdK">
            8.7 Medicinsk vårdgaranti
          </head>
          <p xml:id="i-DDUD1Z4YV2g8B6UqUo4yBq">
            Vårdgarantin är en av de viktigaste satsningar vi har i Sverige
            då en effektiv och utvecklad vårdgaranti ger både vårdgivare och
            vårdtagare en gemensam trygghet. Sverigedemokraterna anser dock
            att den nuvarande vårdgarantin måste utvecklas ännu ett steg och
            att de medicinska prioriteringarna måste bli tydligare och viktigare.
            Vi förespråkar därför ett införande av en medicinsk vårdgaranti
            efter den norska modellen. Denna innebär att patienten efter ett
            möte med en specialist får en plan över ett sammanhängande utrednings-
            och behandlingsförlopp som ska fullföljas inom medicinskt rimlig
            tid. Planen bör, så långt det är möjligt, även omfatta rehabilitering
            och uppföljning. Alla remisser ska värderas av en specialist inom
            30 dagar och vid misstanke om allvarlig eller livshotande sjukdom
            inom 15 dagar. Därefter gör specialisten en prioritering inom
            ramen för en medicinskt grundad vårdgaranti med differentierade
            väntetider i förhållande till diagnosens svårighets­grad. Vårdgarantin
            backas upp av beslutsstöd med väntetidsgarantier.
          </p>
          <head type="h2" xml:id="i-QNcdU3igFPuzc3NYNmHRxV">
            8.8 Vård i livets slutskede
          </head>
          <p xml:id="i-6M4prJmViQzFhgWSkFoPwL">
            När livets slut närmar sig är det viktigt att vård och omsorg
            präglas av professionellt kunnande om de kroppsliga behoven kombinerat
            med lyhördhet för både andliga och själsliga behov. För såväl
            de personer som befinner sig i livets slutskede som deras anhöriga
            behöver det finnas en genuin känsla av trygghet och säkerhet.
            Allt fler svårt sjuka och döende vårdas idag i särskilda boendeformer
            eller i det egna hemmet med hjälp av hemtjänst och hemsjukvård.
            Detta ställer höga krav på kompetensen inom palliativ vård hos
            personalen i den kommunala vård- och omsorgen. Socialstyrelsen
            understryker i en rapport att det finns ett behov av kompetensutveckling
            inom palliativ vård för personalen. I rapporten konstateras också
            att likvärdig vård inte kan erbjudas i hela landet. 51
          </p>
          <p xml:id="i-8krWkdTSMDCk8vn4smPC2i">
            Sverigedemokraternas mål är att kunna erbjuda alla svårt sjuka
            i Sverige en fullgod palliativ vård. Vi förordar därför att ett
            nationellt centrum för palliativ medicin inrättas, där kunskap
            samlas och där vidare forskning inom vårdområdet bedrivs. Vid
            detta centrum ska metoder utvecklas för att därefter spridas,
            både nationellt och internationellt.
          </p>
          <p xml:id="i-H5kGMrTrZXfxYtfjSPgHqa">
            Ibland kommer livets slutskede alldeles för tidigt. Att förlora
            ett barn är varje förälders mardröm, men inom den vanliga vården
            finns oftast inte tiden, kunskapen eller utrymmet för den lindrande,
            tröstande vård som ska ta vid när den akuta vården är över. Många
            föräldrar kan vittna om den ensamhet och utsatthet de känt när
            deras barn ansetts färdigbehandlat. Vi vill ge utsatta familjer
            det allra bästa i en extremt svår situation i livet. Döende och
            svårt sjuka barn och unga ska erbjudas hospis med avancerad vård
            i livets slutskede i en hemlik miljö där ambitionen är att fylla
            den sista tiden med liv och att erbjuda stöd till både barnet,
            föräldrar och eventuella syskon utifrån behov.
          </p>
          <head type="h2" xml:id="i-JwKbWa6Pp2q85UbcPaqgwu">
            8.9 Lagstadgat tillgänglighetskrav inom ambulanssjukvården
          </head>
          <p xml:id="i-32o6BHJMpJSTX1gCNv8coR">
            Ambulanssjukvården har en oerhört viktig roll i omhändertagandet
            av akut sjuka och skadade patienter. När det gäller patienter
            som utsatts för allvarlig skada är tiden från skadetillfället
            till att patienten kommer under kvalificerad vård direkt relaterad
            till överlevnadsmöjligheterna. De senaste åren har tiden från
            larm till dess att ambulans kommer ökat dramatiskt. Statistik
            från det nationella hjärtstoppsregistret visar att ökningen bara
            de senaste tio åren överskrider 20 procent. 52 Sverigedemokraterna
            menar att det inte är acceptabelt att svårt sjuka och skadade
            patienter ska vänta på en ambulans och därmed riskera livet. I
            England finns ett lagstadgat krav på att tre fjärdedelar av alla
            svårt sjuka eller skadade patienter på landsbygd eller i storstad
            ska nås av ambulans inom åtta minuter. Liknande lagstadgade tillgänglighetskrav
            finns i Italien. I USA och Kanada finns formulerade mål som säger
            att 90 procent av de allvarligaste fallen ska nås av ambulans
            inom 1015 minuter. Australien har snarlika krav. I Sverige finns
            det inte några tydliga mål eller krav om hur hög tillgängligheten
            till ambulanser ska vara. Vi anser att det nu är dags att även
            vi i Sverige tar ett helhetsgrepp på ambulanssjukvården och inför
            motsvarande lagstadgade tillgänglighetskrav.
          </p>
          <head type="h2" xml:id="i-XFS1mXtggXGFuVnAQvPx1v">
            8.10 Funktionshinder
          </head>
          <p xml:id="i-Jd7ZXMLW1SWmMXnRig8jxH">
            När människor hindras från att göra egna val och leva självständiga
            liv skapas ohälsa. En stor del av denna ohälsa uppstår på grund
            av hinder i omgivningen som begränsar aktivitet och delaktighet.
            För att funktionshindrade ska kunna ta del av samhällets tjänster
            krävs det ett aktivt arbete med att anpassa lokaler, byggnader,
            utemiljön och information för att göra de olika verksamheterna
            tillgängliga oavsett en individs funktionsförmåga. Sverigedemokraterna
            har identifierat detta behov och anser att tillgänglighetsskapande
            åtgärder bör stärkas och prioriteras.
          </p>
          <p xml:id="i-LL84Hz1xeNyXHAnx26g6dx">
            Många människor behöver under delar av eller hela sitt liv använda
            sig av olika tekniska hjälpmedel för att kunna ta en aktiv del
            av livet på samma villkor som andra. Det kan handla om allt från
            rullstolar till hörapparater. Att ge den enskilde mer inflytande
            över valet av hjälpmedel är positivt eftersom det skapar bättre
            förutsättningar att möta vars och ens behov. Regionernas och landstingens
            hjälpmedelscentraler har idag i många fall ett väldigt begränsat
            sortiment. Detta leder ofta till att personer fastnar med hjälpmedel
            som inte är optimala eftersom de alternativ som existerar aldrig
            erbjuds. Personer med funktionshinder vet bäst vilka problem de
            stöter på och därmed vad som kan underlätta deras vardag. Sverigedemokraterna
            vill öka valfriheten och underlätta vardagen för alla som behöver
            olika hjälpmedel genom att införa fritt val som ett komplement
            till den vanliga förskrivningen av hjälpmedel.
          </p>
          <p xml:id="i-NqHAtFZA1S9pezhDesXy5g">
            Exempelvis finns ett flertal satsningar värda att se över för
            att förbättra vardagen för döva och hörselskadade. Tillgänglighet
            för individer med denna typ av funktionshinder förutsätter en
            väl fungerande tolkservice. Idag ställs alltför många döva utan
            tolk på grund av bristande personella resurser. Tolkning för fritid
            och rekreation prioriteras ofta lågt, i vissa regioner och landsting
            prioriteras det bort helt och hållet. Detta drabbar döva hårt,
            eftersom de utestängs från möjligheten att delta i fritidsaktiviteter.
            Att kvaliteten på tolkservice varierar kraftigt mellan olika län
            och regioner är helt oacceptabelt för oss sverigedemokrater. Tolkservicen
            ska precis som annan välfärd och vård vara väl fungerande och
            likvärdig i hela landet.
          </p>
          <p xml:id="i-NhHxMtFH9rh7gYW8qkHiHq">
            Vidare går det att konstatera att förmedlingstjänster för bildtelefoni
            bara finns på dagtid, vilket begränsar tillgången till kommunikation.
            Dylika tjänster bör vara tillgängliga dygnet runt och möjligheterna
            att använda annan videokommunikation för bildtelefoni bör utvecklas.
          </p>
          <p xml:id="i-DuEKa94PKVgKWLTkyko2kv">
            Även tryggheten för personer med hörselnedsättning kan med rätt
            satsningar förbättras avsevärt. Brand- och utrymningslarm samt
            övriga säkerhetslarm ska inte bara höras utan också synas (ljussignaler)
            och kännas (vibrationer). I dag lever de flesta hörselskadade
            farligt eftersom de inte kan nås av olika ljudlarm på hotell,
            allmänna kommunikationer, arbetsplatser eller allmänna inrättningar.
            Vi ser det som mycket viktigt att lagstiftningen ses över så att
            tryggheten och säkerheten för människor med hörselnedsättning
            ökar.
          </p>
          <p xml:id="i-WRD88R2MGQjvwwFuXMrRY7">
            Det är Sverigedemokraternas mening att stödet till brukarorganisationerna
            bör stärkas och utvecklas. Dessa organisationer fyller en viktig
            funktion i att bevaka och föra fram de intressen och krav som
            personer med ett funktionshinder har. Vi anser att brukarnas organisationer
            är en stor och viktig resurs och samarbetspartner för region och
            landsting i arbetet med att förbättra vården och levnadsvillkoren
            för människor med funktionshinder.
          </p>
          <head type="h2" xml:id="i-VgdpnqK97vHq6GCwRYxj9t">
            8.11 Högkostnadsskyddet
          </head>
          <p xml:id="i-7uYzJ7QeHdY14An2YgcFsv">
            Sverigedemokraterna är fortsatt negativt inställda till den höjning
            av högkostnadsskyddet som genomfördes vid årsskiftet. Höjningen
            innebar en försvårad situation för många sjuka och äldre som nu
            tvingas lägga stora delar av sin disponibla inkomst på dyra läkemedel.
            Vår ambition är att återställa högkostnadsskyddet till 900 kronor
            för besök inom den öppna hälso- och sjukvården respektive 1 800
            kronor för läkemedel. Vi betraktar detta som en prioriterad satsning.
          </p>
          <head type="h2" xml:id="i-Tn1k8v7BwWxQWuwFHetqHh">
            8.12 Trygghet på äldre dagar
          </head>
          <p xml:id="i-Roiyu6BUdpRfJSpE5W4czp">
            De svenska seniorerna har till skillnad från andra grupper i
            samhället fått uppleva en stadig försämring av sina levnadsvillkor.
            Hundratusentals svenska pensionärer har tvingats leva på en månadsinkomst
            som ligger på eller strax över existensminimum . Alldeles för
            många svenskar drabbas av våld, övergrepp eller försummelser efter
            sin 65-årsdag. 53 Därtill är det alltför svårt att i dagens Sverige
            få tillgång till adekvat vård och omsorg för de äldre som inte
            klarar sig själva. Sverigedemokraternas uppfattning är att välfärden
            ska sträcka sig genom livets alla skeenden. Denna utveckling måste
            därför vändas så snart som det är möjligt, varför vi i detta budgetförslag
            presenterar en rad åtgärder för att underlätta livet och vardagen
            för våra äldre.
          </p>
          <head type="h3" xml:id="i-AXoNnk2RxV5uzRSgLcPCJy">
            8.12.1 Rättvisa skatter
          </head>
          <p xml:id="i-Wq4yKpovs4MePCiwZegfL4">
            Sverigedemokraterna betraktar pension som uppskjuten lön. Det
            finns därmed varken logik eller rättvisa i att pensionärer ska
            straffbeskattas. Vår ambition är att helt eliminera skatteskillnaden
            mellan inkomstslagen tjänst och pension till 2016. Detta bedöms
            även leda till högre konsumtion bland landets pensionärer och
            påverkar således också sysselsättningen i positiv riktning. Detta
            är en prioriterad satsning.
          </p>
          <head type="h3" xml:id="i-3BvwXJDkRnphvTY3oQGtPu">
            8.12.2 Förbättrad livskvalitet för äldre
          </head>
          <p xml:id="i-LCoL8SxN77mBVdQMqNAYZQ">
            I den nationella brukarundersökningen för äldreomsorgen framkom
            det tydligt att social samvaro och sociala aktiviteter var områden
            som de äldre var missnöjda med. 54 Äldres sociala behov behöver
            därför uppmärksammas i större utsträckning, då samvaro med andra
            höjer livskvaliteten samt är ett viktigt sätt att upprätthålla
            och förbättra sin funktionsförmåga. Att få möjlighet att leva
            ett aktivt liv är stimulerande och förbättrar de äldres välbefinnande.
          </p>
          <head type="h3" xml:id="i-KZd41jaXiQZyWs4fwY7d1M">
            8.12.3 Matreform för äldre
          </head>
          <p xml:id="i-A6f7KMLMGwFbDXr7E1gQVC">
            Sverigedemokraterna menar också att det bör vara en självklarhet
            att även på äldre dagar ges chansen att varje dag få avnjuta nylagad,
            välsmakande och näringsrik mat. För att så många brukare inom
            äldreomsorgen som möjligt ska erbjudas detta vill vi införa ett
            statligt stimulansbidrag.
          </p>
          <head type="h3" xml:id="i-ErCPV9DNPShBUbhstf2chd">
            8.12.4 Riktade insatser för att motverka brott mot äldre
          </head>
          <p xml:id="i-RuToHQEkRq8SsEXSzncETP">
            Våld mot äldre kan förebyggas genom en rad olika åtgärder. Ett
            sätt är att ge information till äldre personer som inte har insatser
            från äldreomsorgen om deras rätt till olika former av stöd och
            hjälp. Ett annat sätt är att öka kunskapen om brott mot äldre
            genom riktade utbildningar i ämnet till nyckelgrupper såsom personal
            i äldreomsorgen, individ- och familjeomsorgen och kvinnojouren.
            För att i en högre grad öka tryggheten och förebygga våld mot
            våra äldre föreslår vi ett stimulansbidrag till kommunerna med
            det tillhörande uppdraget att de ska ta fram en strategi för att
            upptäcka och hantera våld mot äldre.
          </p>
          <head type="h3" xml:id="i-ELXigSQbgpu5JDCiBWRYk7">
            8.12.5 Stärkt anhörigstöd
          </head>
          <p xml:id="i-Tj67mfJDaqG2NTXGHXbvyd">
            Anhörigstöd är viktigt såväl ur den anhöriges som ur samhällets
            synvinkel. För anhöriga handlar det om att få stöd och känna uppskattning
            för de insatser de gör för en närstående men det handlar även
            om den anhöriges behov av vila samt att få tid över för personliga
            angelägenheter för att kunna bemästra situationen på bästa sätt.
            Stödet kan vara möjlighet till avlösning men också korttidsboende,
            dagverksamhet, utbildning av anhörigvårdaren, anhörigcentral eller
            träffpunkter för anhörigvårdaren. Sverigedemokraterna vill även
            för detta ändamål ge kommunerna ett statligt stimulansstöd.
          </p>
          <head type="h3" xml:id="i-4mFGnnadHqfajQk7QzFNZp">
            8.12.6 Öka antalet trygghetsboenden
          </head>
          <p xml:id="i-X4gRRJdV4BFJuF8WPVkfMz">
            I syftet att snabbt få till stånd en kraftig ökning av antalet
            trygghetsboenden för de äldre som inte längre kan klara sig på
            egen hand, men som inte anses vara tillräckligt hjälpbehövande
            för att få plats på ett särskilt boende, kommer Sverigedemokraterna
            föreslå ett särskilt riktat investeringsstöd för att komplettera
            regeringens anslag. Därigenom hoppas vi öka förutsättningarna
            för att fler trygghetsboenden faktiskt byggs. Stödet föreslås
            vara kombinerat med krav på att trygghetsboendena även utformas
            för att bryta ensamhet och för att skapa en högre grad av gemenskap.
          </p>
          <head type="h3" xml:id="i-Ja7qT2jpe58HGp3RyZ3bam">
            8.12.7 Kategoriboende med husdjursprofil
          </head>
          <p xml:id="i-Hgts2u7DoaUQhWBEuEy6Ji">
            Det finns mycket forskning som visar att ett djur kan medföra
            goda hälsoeffekter till de äldres livskvalitet. 55 Det har visat
            sig att djurens närhet påverkar både psykiska, fysiska och sociala
            funktioner positivt. Undersökningar visar också att äldre personer
            som har djur äter mindre läkemedel och har en bättre egenvård
            . Trots kunskapen om att äldre människor mår bättre av att umgås
            med djur är det oftast inte tillåtet att ta med sitt sällskapsdjur
            vid flytt till ett äldreboende. Bara ett fåtal äldreboenden i
            landet erbjuder denna möjlighet. Sverigedemokraterna föreslår
            ett särskilt riktat investeringsstöd för att snabbt få till stånd
            en ökning av antalet kategoriboenden med husdjursprofil dit äldre
            personer ska flytta tillsammans med sina sällskapsdjur när de
            tvingas lämna det egna hemmet.
          </p>
          <head type="h3" xml:id="i-Suv4qy5MK75i52zssyAcEi">
            8.12.8 Äldrevårdscentraler
          </head>
          <p xml:id="i-CGoMDT5zBiGGwTD6QjnuAk">
            Vi har i Sverige en mycket väl fungerande och förebyggande verksamhet
            när det gäller mödra- och barnhälsovården. Detta har inneburit
            att hälsan förbättrats för småbarn och deras mödrar och det har
            gett oss världens lägsta mödra- och spädbarnsdödlighet. När det
            gäller de äldre ser vi ofta exempel på problem som hade kunnat
            förhindras om det förebyggande arbetet hade varit effektivare.
            Sverigedemokraterna anser därför att ett system liknande mödra-
            och barnavårdscentralerna men inriktat på seniorer, äldrevårdscentraler,
            skulle kunna leda till en effektivisering av vården som därefter
            kan ge stora hälsovinster för en stor del av befolkningen.
          </p>
          <head type="h2" xml:id="i-TXBnuGQAjs2gmqNCaMRPio">
            8.13 Samhällsvård
          </head>
          <head type="h3" xml:id="i-QUxKDaceKwvkExWwmCKUWg">
            8.13.1 Nationella riktlinjer för vård av barn och unga
          </head>
          <p xml:id="i-417bSCuzLZ9rVy9g1kiTGU">
            Varje år placeras omkring 12 000 barn och ungdomar utanför sitt
            hem i landets samhällsvård. 56 Denna verksamhet lider fortfarande
            av stora brister vad gäller att förebygga, upptäcka och åtgärda
            missförhållanden. Utgångspunkten måste vara att så många som möjligt
            bor kvar med sina närstående, men när det uppstår en situation
            som inte tillåter detta måste det finnas en väl fungerande samhällsvård
            som agerar direkt. Bristen på tydliga nationella riktlinjer är
            en stor del av grundproblemet, framför allt behöver det ställas
            högre krav på utförarna vad gäller kompetens, specialisering och
            kontroll. Det är av stor vikt att personalen har en adekvat utbildning,
            att vården har en tydlig inriktning och att registerkontroll görs
            på samtliga i samband med anställning och förordnanden. De krav
            som idag finns på tillgången till läkare och psykologer behöver
            skärpas för att man ska få en bra balans mellan behov och tillgångar
            på personal.
          </p>
          <p xml:id="i-775uqZTiRn3ag61SVaUbLK">
            Sverigedemokraterna vill fördubbla antalet inspektioner av HVB,
            SiS och LSS-hem för att säkerställa tryggheten. Det finns ett
            stort behov av eftervård och det ska därför kunna erbjudas i högre
            grad än idag.
          </p>
          <head type="h3" xml:id="i-6cX8HZNe4Yzs4XejkmtL1H">
            8.13.2 Vårdnadsutredningar
          </head>
          <p xml:id="i-LK5WPjWkzTsVnmdSMwPacy">
            Vårdnadsutredningarna inom socialtjänsten måste genomföras med
            den kompetens och sakkunskap som krävs för fullgod rättssäkerhet.
            Enligt granskningar som genomförts i familjerätter har det framkommit
            att det funnits brist på resurser och kompetens kring hanteringen
            av barn i vårdnadsutredningar, därmed har barnperspektivet åsidosatts.
            57 Det finns även vissa fall där föräldrarna nekar barnet/barnen
            att tala med en utredare.
          </p>
          <p xml:id="i-J39scpvwvE6xf4quWNSEJA">
            Sverigedemokraternas utgångspunkt är att vårdnadsutredningarna
            måste stärkas, varför dessa inte enbart ska skötas av socionomer.
            Andra personer med kompetens och erfarenheter från barnpsykiatrin
            ska involveras. Utredningsteamet bör kompletteras med en missbruksutredare
            i syfte att kartlägga bakomliggande faktorer och orsaker till
            familjekonflikten. Ett arbetslag bestående av personer med olika
            professioner möjliggör att de kompletterar varandras kompetens,
            och kan därefter komma att korta ned utredningstiden. Samtidigt
            säkerställs en bättre riskbedömning.
          </p>
          <p xml:id="i-53am5UXAifvvcVAWswmfjV">
            Vårdnadsutredningar som utförs professionellt kan fånga upp riskgrupper
            och hänvisa berörda personer till rätt instans, i syfte att komma
            till rätta med vad som kan vara orsaker till konflikter. Vi anser
            att förebyggande åtgärder som löper parallellt med professionella
            utredningar i längden bygger folkhälsa samt att ett sådant förfarande
            även bringar sparmedel samhällsekonomiskt.
          </p>
          <p xml:id="i-7QJAGsSiANzgYdSr7u9BP5">
            Sverigedemokraterna vill därför satsa ytterligare på hjälp och
            stöd till familjer, särskilt när de gått sönder. Vi kommer under
            budgetperioden satsa på förstärkning av rättssäkerheten och valfriheten
            vid konflikter inom familjen.
          </p>
          <head type="h3" xml:id="i-WqtZshwvtkfgEGgBWdc5tm">
            8.13.3 Bekämpa missbruket
          </head>
          <p xml:id="i-WYgYw8DgzFNbGcq6Pyun9K">
            Problem med missbruk sjunker allt längre ned i åldrarna, vilket
            allvarligt riskerar utslagning och ohälsa, inte bara för missbrukarna
            själva, utan även för anhöriga. Missbruket av alkohol, narkotika
            och dopning medför stora kostnader för välfärden och rättsväsendet.
          </p>
          <p xml:id="i-X49QdfZCBZiMJcz6pZNz41">
            Sverigedemokraterna vet att det behövs omfattande åtgärder på
            flera plan för att förbättra folkhälsan och skapa framtidstro.
            Den omfattande risk- och missbruksproblematiken leder oss därför
            att föreslå att
          </p>
          <list style="ul">
            <item xml:id="i-Vyk8piDRTdjjWLKMuQtcRW">
              problematiken synliggörs bland allmänheten
            </item>
            <item xml:id="i-NLgXotmQCgsmtLkEcnEm8d">
              samhällets samtliga aktörer engageras i arbetet på ett bättre
              sätt
            </item>
            <item xml:id="i-ADeuXPWuwtJe8VrAP2Hqvi">
              tillgången till sinnesförändrande substanser ska minska
            </item>
            <item xml:id="i-EKh6aq3qTwdWqLWYsWisRX">
              anhöriga inkluderas på ett bredare sätt och ges bättre stöd
            </item>
            <item xml:id="i-HReWRoEipfzvU5eDaodDtu">
              myndigheterna ges de verktyg som är nödvändiga för att förebygga,
              hindra, vårda och rehabilitera, inklusive tvångsmedel, kompetensutveckling
              och informationsutbyte
            </item>
            <item xml:id="i-HcrMtQZ8b7ry9zWDRbg8MU">
              tillsyn och uppföljning ökas och förbättras.
            </item>
          </list>
          <p xml:id="i-MUfwr8RSLmbMd3wDcjZW3S">
            Utifrån dess omfattande skadeverkningar finns det inget skäl
            att fortsätta den glamorisering och avdramatisering av alkohol
            och droger som på de senaste åren blivit vanlig. Systembolaget,
            bryggerierna och krogarna har här en viktig roll att spela och
            är aktörer som kommer att påverkas. Även övriga aktörer i det
            offentliga rummet har här en skyldighet att agera med försiktighet,
            särskilt när det gäller barn och unga. Sverigedemokraterna anser
            att det finns anledning att se över styrmedlen för organisationer
            och myndigheter som skattefinansieras.
          </p>
          <p xml:id="i-UU1uSF6jKdmtqBWuBEVbUW">
            Vi anser vidare att konkreta styrmedel ska tillsättas kommunerna
            i syfte att fånga upp missbruk och risk för missbruk. Därmed underordnas
            den nuvarande politiska linjen gällande personlig integritetskränkning
            till fördel för den samhällsnytta som ger en friskare befolkning
            och ett tryggare samhälle. Obligatoriska drogtester och utbyggd
            skolhälsovård är ett viktigt verktyg till skolor för att upptäcka
            riskbeteenden, vilket möjliggör mer framgångsrika behandlingsinsatser.
            Vi vill att skolor ska tillåtas ingripa och samhället markera
            mot droger i större grad för att grupptrycket ska minska på elever
            att testa sinnesförändrande substanser. Vi anser även att ökad
            kompetens i beroendelära bland skolans anställda och socialtjänst
            är nödvändig för att de ska kunna möta den verklighet som råder
            idag och därmed stå trygga i sin yrkesroll.
          </p>
          <p xml:id="i-XoBQNYJs3AXrpK4E45Lyvk">
            Barn som öppet far illa i missbrukshem där även våld och övergrepp
            förekommer är en extra utsatt grupp som behöver ett väl fungerande
            skyddsnät. Brist på vuxna som vågar anmäla missförhållanden beror
            många gånger på rädsla för konfrontation eller osäkerhet om var
            gränsen går för att den egna tolkningen av missförhållandena ska
            vara relevant. I en del fall görs dock anmälan till socialtjänst
            men även då sker ibland att det inte leder någon vart, på grund
            av resursbrist och bristande riskbedömningsanalys.
          </p>
          <p xml:id="i-3XCmHF9Z1BSCGBEVfRmBgJ">
            Sverigedemokraterna anser att barn på ett så tidigt stadium som
            möjligt ska omhändertas då det råder uppenbara bevis på vanvård
            och fysisk och psykisk misshandel. Samtidigt ska stor vikt läggas
            på att återupprätta familjen i, under och efter behandling, i
            den mån det anses lämpligt. Kommuner i dagsläget har mycket svårt
            att få tag på familjehem trots att efterfrågan kraftigt ökar,
            varför jourhem förekommer för dem som inte får tillgång till familjehem.
            Då missbruk och våld i familjer ökar anser vi det vara av yttersta
            vikt att personer som driver jourhem ska garanteras utbildning
            som även innefattar missbruksproblematik, familjemönster och konflikthantering.
          </p>
          <p xml:id="i-EzUm1Ytmdetjhcmitq5hwd">
            Vi anser att missbruksvården ska falla under landstingens och
            regionernas ansvar då det är de som förfogar över medicinsk tillämpning
            av neurologisk diagnostisering i de fall det behövs. Detta skulle
            också leda till att det medvetandegörs bland allmänheten att missbruk
            är en sjukdom, vilken likställs med annan behandlingsbar sjukdom.
            För att kunskap kring beroendesjukdomar ska öka inom landstinget
            anser vi att prioriteringar ska göras för ökad forskning i det
            att psykiatrin står bättre rustad. Rutiner för utskrivningskontroller
            är även av stor vikt i syfte att upptäcka läkare som överskrider
            befogenheter i samband med receptbelagda läkemedel.
          </p>
          <head type="h1" xml:id="i-BA76qptpYUv5oMbDinPhvj">
            9 Tillväxt
          </head>
          <p xml:id="i-XG6haRKRcVRKe4GHEVEgoD">
            Det goda samhället fördelar inte bara resurser rättvist mellan
            medborgarna, utan strävar även efter att få dem att växa till
            nästkommande generationer. Med framtidstro och en förmåga att
            se potential hos såväl individ som nya idéer skapas goda förutsättningar
            för ett gott företagarklimat och en inspirerande marknad.
          </p>
          <head type="h2" xml:id="i-T85pBzXMiDfUQEzCQVdojq">
            9.1 Infrastruktur
          </head>
          <head type="h3" xml:id="i-MCDLQ59BFaTtBdE2xhD1w7">
            9.1.1 Upprustning av järnvägsnätet
          </head>
          <p xml:id="i-2Z9mBhzigbHbx5Mqg1hpPh">
            Underhållet av det svenska järnvägsnätet är extremt eftersatt,
            vilket har fått till följd att många människor varje dag kommer
            för sent till sina arbeten, avtalade möten, läkarbesök med mera.
            Detta är oerhört kostsamt för staten på grund av förlorad arbetskraft
            och ersättningar för resegaranti.
          </p>
          <p xml:id="i-BFgTN48ub5skwxLz3MaoZA">
            En ökning av underhållet kan ge möjlighet att proaktivt avhjälpa
            en större andel av de avvikelser i infrastrukturen och de tekniska
            system som annars riskerar att skapa störningar i trafiken. Exempel
            på åtgärder är komponentbyten av de mest utsatta växlarna i storstadsregionerna,
            installation av modern växelvärmestyrning för att minska vinterproblematiken
            och ett ökat antal detektorer för felaktiga strömavtagare för
            att minska antalet nedrivna kontaktledningar.
          </p>
          <p xml:id="i-VRhcFXMLNkyVK8LjQXXcVk">
            För att utnyttja infrastrukturen så effektivt som möjligt behövs
            trimningsåtgärder i signalsystem, mötesplatser och förbigångsspår.
          </p>
          <p xml:id="i-Bf3akT2u82Vtxi8beEMamX">
            Vi anser inte att upprustningen ska finansieras genom höjda banavgifter
            då det leder till en prisökning som gör att utnyttjandet av järnvägen
            kommer att minska. Det är vår mening att det ska finansieras genom
            statligt och regionalt stöd.
          </p>
          <p xml:id="i-UQWjN4DYaHudH4A2XU1P1J">
            Regeringens fem-i-tolv-satsning är fullständigt otillräcklig.
            Lappa-och-laga-mentaliteten som karakteriserat det svenska järnvägsnätet
            måste få ett slut. Vår ambition är att öka anslagen under utgiftsområde
            22 med fokus på upprustning och utbyggnad av järnvägsnätet.
          </p>
          <head type="h3" xml:id="i-BCEp3SP4c7obGN1fa2Kg3M">
            9.1.2 Utbyggnad av järnvägsnätet
          </head>
          <p xml:id="i-DBa9mFZDmnwJ8bW7ZwucwE">
            Det svenska järnvägsnätet är hårt belastat och än mer belastat
            blir det när den senaste avregleringen träder i kraft och ytterligare
            operatörer ska in på samma redan hårt nyttjade järnvägsnät. Vissa
            sträckor är så pass hårt belastade att de i princip är fullbelagda;
            antalet sträckor som anses fullbelagda har ökat från 13 år 2005
            till 30 år 2010. Den totala sträckan har ökat med 50 procent under
            perioden. 58
          </p>
          <p xml:id="i-Xj63NedbArZJt4QBgyySVp">
            Enligt Trafikverket är det till att börja med viktigt att prioritera
            en kapacitetsökning på Södra och Västra stambanan, Ostkustbanan,
            Malmbanan samt runt storstäderna. Det beräknas ta 710 år innan
            dessa kapacitetsökningar ger effekt, varför det är viktigt att
            initiera arbetet omgående. 59 Fokus bör i första hand ligga på
            Malmbanan, vilken bedöms vara viktigast för gruvnäringens vidare
            expansion. 60
          </p>
          <p xml:id="i-FudtGQehkP18svhR4rhJse">
            En utbyggd och väl fungerande järnvägstrafik leder till att fler
            utnyttjar tågen för såväl person- som godstransporter, vilket
            leder till en energieffektivisering som i längden ger mindre miljöförstöring.
          </p>
          <head type="h3" xml:id="i-KeqfSMZVE6T4QB5WrnUxCo">
            9.1.3 9.1.3 Återreglering av järnvägen
          </head>
          <p xml:id="i-2tFHQtbLoWxsrGdyLuQoFm">
            Sverigedemokraterna vill se en återreglerad järnväg. Avtalen
            mellan operatörer och trafikhuvudmännen omfattar dock som regel
            tre till åtta år. Då marknaden för järnvägen nyligen har avreglerats
            skulle kostnaden för att lösa dessa avtal i förtid bli för kostsam
            för staten. Återregleringen måste därför göras under tillräckligt
            lång tid för att berörda avtal ska löpa ut. Efter att de första
            avtalen har löpt ut bör regeringen tillsätta en statlig utredning
            som får visa avregleringens konsekvenser.
          </p>
          <p xml:id="i-JbWzvqyf75JTB2kQpafNu5">
            Under den fortsatta avregleringen ska det, för att öka utnyttjandet
            av järnvägen, utarbetas ett gemensamt biljettbokningssystem och
            samordnade tidtabeller mellan de olika operatörerna. Det krävs
            också en samordning och samarbete mellan operatörerna för att
            identifiera och lösa problem som uppstår vid ett gemensamt utnyttjande
            av järnvägssystemet.
          </p>
          <p xml:id="i-U8Eh9mGDT7Hcbzi31DVDDj">
            Den svenska avregleringen av järnvägen har legat före den av
            EU-direktiv (91/440/EG) tvingande avregleringen; i den konsoliderade
            versionen av direktivet uppges att järnvägsföretag vars verksamhet
            är begränsad till uteslutande stadstrafik, förortstrafik eller
            regional trafik inte omfattas av direktivet.
          </p>
          <p xml:id="i-RJTuEbmbBpRC31chm3XFvk">
            Endast tre länder i världen har tidigare genomfört en fullskalig
            avreglering av järnvägen: Storbritannien, Nya Zeeland och Estland.
            Samtliga har slutat med att man har återreglerat. Det finns således
            ingen positiv utvärdering av projektet, men trots detta vill EU
            driva igenom ett direktiv som kräver att medlemsstaterna ser till
            att järnvägsföretagen görs oberoende av regeringarna, introducerar
            kommersiell förvaltning samt skiljer förvaltningen av infrastrukturen
            (det vill säga spåren) från transporterna. Enligt brittiska studier
            ledde avregleringen till att operatörerna drev sin verksamhet
            i rent vinstsyfte med följd att underhållet blev eftersatt, löner
            hölls nere och ett antal olyckstillbud inträffade.
          </p>
          <p xml:id="i-GGr53Wv4oxRLx2oSA9hRi5">
            En fortsatt statlig styrning av den svenska järnvägen kan tillåtas
            ha ett fåtal mindre ekonomiskt försvarbara nät om de i kombination
            med lönsamma nät ändå genererar en viss vinst. Detta bidrar till
            att hålla priset nere för konsumenten och även till att kunna
            bevara vissa mindre utnyttjade järnvägslinjer som är viktiga för
            glesbygden.
          </p>
          <head type="h2" xml:id="i-MzkqsXx8d9UUT59L38yymj">
            9.2 Gruvnäringen
          </head>
          <head type="h3" xml:id="i-AGXm791qwDitPRapuNzN4j">
            9.2.1 Inledning
          </head>
          <p xml:id="i-KN7ff8GvdvgUqn4i22tzzh">
            Gruvnäringen har en lång tradition i Sverige och gjorde oss en
            gång till ett rikt land. Med stigande råvarupriser ser vi idag
            hur näringen upplever en renässans, där nya gruvor startas och
            där gamla återöppnas. Rätt hanterad kan situationen få mindre
            orter i glesbygden att blomstra, bidra med fler arbetstillfällen
            och skapa enorma exportintäkter för staten.
          </p>
          <p xml:id="i-AMcBPuRRiZc1K2ZDAyEDZa">
            Sverige har en mycket hög geologisk potential, i huvudsak bra
            minerallagar och en låg risk för potentiella investerare. EU:s
            ambitioner om ökad självförsörjning inom Europa och marknadsbehovet
            i övrigt pekar på en bärkraftig näring under mycket lång tid framöver.
            En lågkonjunktur torde i princip bara försena behoven rent volymmässigt.
            61
          </p>
          <p xml:id="i-FPWZyPHmVyWfLgP6N7rxbx">
            Trots att det från politiskt håll finns mycket att bidra med
            väljer regeringen att passivt stå vid sidan av och se på. Sverigedemokraterna
            vill ge gruvnäringen det stöd och de verktyg den behöver för att
            kunna skapa än fler arbetstillfällen och bidra till Sveriges gemensamma
            välstånd.
          </p>
          <head type="h3" xml:id="i-4Vom4Fpmw4AhoXi1TM6tZ6">
            9.2.2 Infrastruktur
          </head>
          <p xml:id="i-TuTopzgyRuk2ip8d5RRKc9">
            Att starta en gruva är en lång och kostsam process och medför
            många olika utmaningar. En viktig sådan är självfallet den logistiska
            biten. Ofta rör det sig om oerhörda mängder malmer som på ett
            eller annat sätt ska transporteras, från gruvan och eventuell
            vidareförädling till slutkund. LKAB transporterade exempelvis
            drygt 26 miljoner ton malm från sina respektive gruvor under 2010.
            62 Huvudinriktningen måste vara att denna typ av mycket tung godstrafik
            inte ska transporteras på lastbil och över huvud taget inte på
            våra gemensamma vägnät. I stället måste järnvägssatsningar till
            och där det bedöms vara samhällsekonomiskt försvarbart är det
            statens uppgift att finansiera välbehövliga satsningar.
          </p>
          <p xml:id="i-Nfgw1DEh561nb761Vxnxax">
            Behoven är som störst i Norrbotten där gruvnäringen väntas leda
            till stora belastningar på befintlig infrastruktur under lång
            tid framöver. Det kommer att krävas ökad kapacitet på Malmbanan
            bland annat. Det kommer även att finnas behov för en ny sträckning
            mellan Pajala och Svappavaara för att kunna transportera de enorma
            fyndigheter som gjorts utanför Pajala. Sverigedemokraterna prioriterar
            dessa satsningar och har som ambition att avsätta resurser för
            dem i kommande höstbudget. Även om staten finansierar satsningarna
            så kommer de de facto att bära sig själva, dels genom vår reformering
            av mineralersättningen, dels genom banavgifter. Banavgifterna
            ska dock hållas på en rimlig nivå för att inte utkonkurrera tåget
            som transportmedel.
          </p>
          <p xml:id="i-BEc6VFLtqioc2TutpmKfDw">
            I sammanhanget måste det poängteras att Finland och Norge är
            starka gruvnationer och att stora mängder malm transporteras till
            djuphamnen i Narvik. En koordinering med våra grannländer vad
            avser satsningar på infrastruktur faller sig därmed fullt naturlig.
          </p>
          <head type="h3" xml:id="i-JvexcgMH3GcMNRW3RqTyZF">
            9.2.3 Utbildning och arbetsmarknad
          </head>
          <p xml:id="i-KtNDLgyUEV8ACSL7bY2yv3">
            Sverigedemokraterna har många gånger pekat på de strukturella
            problemen på arbetsmarknaden i stort. Många företag skriker efter
            arbetskraft samtidigt som arbetslösheten biter sig fast på oroväckande
            höga nivåer. I synnerhet är ungdomsarbetslösheten mycket alarmerande,
            där vi ligger sämst till i Norden och under genomsnittet i EU.
            63 Vi utbildar, men inte åt arbetsmarknaden.
          </p>
          <p xml:id="i-9cnT8oBzGT9sEm7nsqauK3">
            Gruvsektorn kan i mångt och mycket tjäna som ett typexempel på
            denna problematiska missmatchning på arbetsmarknaden. Samtidigt
            som gruvnäringen sysselsätter fler människor än någonsin och flera
            gruvor står inför antingen nystart eller expansion har arbetsmarknaden
            svårt att erbjuda den kompetens som näringen såväl behöver. Från
            politiskt håll behöver vi göra ett flertal saker för att åtgärda
            detta.
          </p>
          <p xml:id="i-2CbPPmtY6HaJyTF9rfVqrL">
            I första hand ska vi satsa på de utbildningar som näringen behöver,
            allt ifrån längre ingenjörsutbildningar till kortare KY-utbildningar
            som exempelvis maskinoperatörer och dylikt. Vi avser att skjuta
            till resurser för ändamålet i kommande höstbudget.
          </p>
          <p xml:id="i-KgjMZRmVgiKJWhwgoGx5jP">
            De flesta människor vill ogärna pendla längre avstånd till sina
            arbeten. Det gäller i synnerhet småbarnsföräldrar. För att våra
            gruvkommuner ska kunna attrahera varaktig arbetskraft krävs fundamentala
            saker såsom bostäder och en fullgod kommunal service i övrigt,
            exempelvis dagisplatser. Med vår reformerade mineralersättning
            får kommunerna ett värde från gruvorna och får därmed en ökad
            möjlighet att finansiera och erbjuda dessa och andra saker som
            människor efterfrågar och kan därigenom enklare attrahera en varaktig
            arbetskraft.
          </p>
          <head type="h3" xml:id="i-9Vc9tzQ6CNMMMJXQEoV6Wq">
            9.2.4 Mineralersättningen
          </head>
          <p xml:id="i-9fxuzYeGLbRBChXKu96euZ">
            Den nuvarande mineralersättningen är konstruerad i en tid då
            den utländska konkurrensen inte var lika stark som idag. Den är
            heller inte kompatibel med synen på att politiken ska spela en
            aktiv roll inom gruvnäringen. Om staten inte har någon direkt
            ersättning för det värde som bryts ur en gruva, kan man heller
            inte vänta sig att staten ska vara villig att ställa upp med finansiering
            av exempelvis järnvägar. Denna laissez-faire -inställning som
            alltför länge präglat svensk mineralpolitik måste brytas. I stället
            menar vi att det finns ett ömsesidigt intresse mellan stat och
            gruvbolag vad avser en reformering av mineralersättningen, syftandes
            till att möjliggöra en mer aktiv gruvpolitik.
          </p>
          <p xml:id="i-NNtLZyhF5ocETVWRFKr2VL">
            Den enskilde markägaren kan idag, med rätta, känna sig något
            överkörd. Han eller hon har ringa möjligheter att ifrågasätta
            beviljandet av ett koncessionstillstånd och prospekteringsrättigheter,
            som oundvikligen kan upplevas som både stötande och störande.
            Dessvärre måste detta förhållande råda; vi kan inte ge den enskilde
            markägaren en total vetorätt mot att bryta mineraler, som trots
            allt måste betraktas som våra gemensamma tillgångar. Däremot vill
            vi ge markägaren rätt till en större del av värdet på det som
            bryts, på det att den eventuella olägenhet som en prospektering
            faktiskt medför till fullo också kompenseras. Markägaren bör kompenseras
            bättre än vad som är fallet idag.
          </p>
          <p xml:id="i-SBRYtRUYtuHPpMq8YadQTJ">
            Att det skapas arbetstillfällen är givetvis positivt för alla
            parter. Samtidigt skapar det också ett ökat tryck på den primär-
            och landstingskommunala sektorn och ett behov av ökad service.
            Detta gestaltar sig i form av ökad efterfrågan på bostäder, barnomsorg,
            sjukvård och allt annat som hör det offentliga Sverige till. Att
            kommuner och landsting kompenseras för denna ökade efterfrågan
            tycker vi är självklart och kommer därmed att justera mineralersättningen
            så att även de erhåller ett värde av det som bryts.
          </p>
          <p xml:id="i-WpppLQ3kC6jZPhwwgKXgB">
            Om staten över huvud taget ska ha möjlighet och incitament att
            bedriva en aktiv och gruvvänlig politik måste den även tillföras
            resurser för det ändamålet. Statens roll ska vara att bygga lämplig
            infrastruktur, att bedriva en aktiv utbildnings- och arbetsmarknadspolitik,
            en aktiv prospektering samt att skyndsamt behandla frågor om koncessionstillstånd
            och prospekteringsrättigheter med högt satta miljömål. Staten
            ska enligt Sverigedemokraternas mening erhålla ett tillräckligt
            stort värde av det som bryts i en gruva för att möjliggöra en
            aktiv gruvpolitik.
          </p>
          <p xml:id="i-GgxxD2qxePerxyVU7KVKaA">
            Sverigedemokraternas syn är att det finns ett ömsesidigt givande
            förhållande mellan det offentliga och gruvnäringen och att utmaningen
            inte ligger i att fördela värdet av det vi bryter utan att tillsammans
            få det att växa. Mineralersättningen ska spegla detta ömsesidiga
            förhållande.
          </p>
          <head type="h3" xml:id="i-D9zDN7kxt9MRiPSUaXYBP5">
            9.2.5 Sveriges geologiska undersökning och Bergsstaten
          </head>
          <p xml:id="i-Jw88d5o8sEiUb74sqKyUAo">
            Sveriges geologiska undersökning (SGU) spelar en nyckelfunktion
            inom en aktiv gruvpolitik. Utöver att vara expertmyndighet för
            berg, jord och grundvatten vill Sverigedemokraterna ge SGU en
            mer proaktiv roll i själva prospekteringsarbetet, i likhet med
            de norska och finska motsvarigheterna. Vi tror att SGU, med dess
            unika spetskompetens, kan tillföra näringen väldigt mycket om
            myndigheten också får uppgiften att aktivt prospektera områden
            med troliga halter av värdefulla mineraler. Uppgiften ska däremot
            begränsas till själva prospekteringsarbetet. Myndigheten ska inte
            kommersialiseras eller börja ägna sig åt själva brytningen. SGU
            kommer, i samband med utökade uppgifter, även tillskjutas resurser
            i kommande höstbudget.
          </p>
          <p xml:id="i-9q2Bue9CtnPRmWar79AqaL">
            Även Bergsstaten spelar en nyckelroll i vår aktiva gruvpolitik.
            Sverigedemokraternas ambition är att Bergsstaten måste bli snabbare
            och mer effektiv i sin roll som koncessionstilldelare. Våra miljömål
            ska vara högt satta och för att kvaliteten i Bergsstatens verksamhet
            inte ska bli lidande kommer vi att skjuta till erforderliga resurser.
            Ett långsamt förfarande vad avser tilldelning av rättigheter riskerar
            i värsta fall att potentiella investerare helt avstår från vad
            som redan är riskfyllda projekt, vilket innebär en förlust för
            hela samhället.
          </p>
          <head type="h3" xml:id="i-MA3kUh4Hugwu6UP41Y8RY9">
            9.2.6 Nordiskt forskningscentrum
          </head>
          <p xml:id="i-DWyash7Yzwvc9TkwkuCsXZ">
            Sverige har av sin tradition som gruvnation en stark kompetens
            inom gruvnäringen. Denna kompetens är dock inte given för alltid
            utan vi måste kontinuerligt hävda vår position. Regeringen lämnar
            i detta avseende mycket i övrigt att önska. Sverigedemokraterna
            önskar anslå medel till ett nytt forskningscentrum för att flytta
            fram våra positioner inom mineralogi och geovetenskap. Då samtliga
            nordiska länder (Danmark huvudsakligen genom Grönland) är starka
            gruvnationer och de nordiska länderna har mycket gemensamt i de
            flesta avseenden är vår ambition att ett nytt forskningscentrum
            ska etableras inom ramen för ett gemensamt, nordiskt initiativ.
            Detta förutsätter självklart en vilja hos våra grannländer, men
            vår övertygelse är att vi blir mycket starka och konkurrenskraftiga
            om vi söker samordna våra forskningsresurser.
          </p>
          <head type="h3" xml:id="i-GQs6Z8P8ipbgKMYfXiC1w4">
            9.2.7 Uranbrytning
          </head>
          <p xml:id="i-QALKGBZ7RZmznEsbcuwFt">
            Sverigedemokraterna har en pragmatisk och öppen inställning till
            uranbrytning i Sverige. Det finns oerhörda värden i en eventuell
            framtida brytning av uran. De svenska urantillgångarna bedöms
            uppgå till 27 procent av Europas samlade urantillgångar. 64 Vi
            respekterar och ser positivt på att kommunerna fortsättningsvis
            får behålla vetorätten mot eventuell brytning. Vår bedömning är
            att kommunerna idag inte får del av värdet av en brytning och
            har därmed små incitament att öppna upp för det.
          </p>
          <head type="h2" xml:id="i-XYvvk1DUcRJWS6dRfcpUTf">
            9.3 Energi
          </head>
          <p xml:id="i-4dBfuy5gtUnEgW7sN5hWRg">
            För att Sverige ska kunna upprätthålla en hög internationell
            konkurrenskraft och levnadsstandard vill Sverigedemokraterna föra
            en energipolitik som säkerställer en prisvärd och tillförlitlig
            energiförsörjning för såväl hushåll som näringsliv.
          </p>
          <p xml:id="i-MuAz1vYmDYWkoYBYmocLcR">
            Det är viktigt för en nation att ha kontroll över sin egen energiförsörjning,
            men detta utesluter inte att energisystem kan delas och utvecklas
            genom samarbete mellan nationer i vårt närområde.
          </p>
          <p xml:id="i-7W9NgGKBTj65Gvc8o7Mryo">
            En hög grad av självförsörjning är dock att föredra för att säkerställa
            att vi uppnår målen med vår energipolitik. Sverigedemokraterna
            strävar därför efter att bibehålla och utveckla landets energisystem,
            med fokus på leveranssäkerhet och miljöansvar.
          </p>
          <head type="h3" xml:id="i-B2MXhSeWA8fKg6D4tMzkXe">
            9.3.1 Energitillförsel
          </head>
          <p xml:id="i-msmkcrUk1oiXP7fonkL3Q">
            Tillgång till energi är en grundförutsättning för att vi ska
            kunna behålla och utveckla vårt välstånd. Näringslivets konkurrenskraft
            får inte försämras till följd av en osäker inhemsk energiprissituation
            och energiproduktion. Elpriserna måste sammantaget sänkas och
            kapaciteten för elproduktionen måste också öka så att hushållen
            kan hålla sina boendekostnader på en rimlig nivå.
          </p>
          <p xml:id="i-FoRtw48kYQE6XJT83XkzmX">
            Energieffektivisering är ett av flera områden som har en betydande
            potential och som måste utnyttjas. Den offentliga sektorn ska
            sträva efter en energieffektiv verksamhet. Det görs genom upphandling
            av ny och innovativ energieffektiv teknik inom alla led, från
            produktion till slutanvändning.
          </p>
          <p xml:id="i-8qJgUrmeW9jadZqAMGhREf">
            Sverigedemokraterna ser positivt på dagens konkurrensutsatta
            och öppna nordiska elmarknad, men detta kräver också att myndigheter
            bevakar eventuella missbruk av exempelvis produktionsmonopol.
            Vi ställer oss negativa till en gemensam EU-elbörs.
          </p>
          <p xml:id="i-9KxbHwBqEwzUQ7KXtjSzhJ">
            I dagsläget står ett fåtal bolag för den klart största delen
            av elproduktionen i Sverige. Det finns därför skäl att fortlöpande
            granska och utvärdera den avreglering av elmarknaden som har skett.
            För att undvika undanträngningseffekter av mer kostnadseffektiva
            energislag och motverka ett bestående framtida högre elpris bör
            en utvärdering av elcertifikatssystemet utföras.
          </p>
          <p xml:id="i-E6N4hf5HSCv2p2T8NLPSt1">
            Sverigedemokraterna eftersträvar en situation där Sverige har
            en elproduktion som klarar av efterfrågan och motverkar de pristoppar
            som riskerar att uppstå under vinterhalvåret.
          </p>
          <p xml:id="i-65ULpMfkyHDoSycRG48Xbn">
            Vattenfall bör förbli i statlig ägo och ska ha till sin främsta
            uppgift att förse svensk industri och svenska folket med tillförlitlig
            och prisvärd el. Vattenfall bör flytta fokus från expansion i
            utlandet till att värna den svenska elförsörjningen ur ett långsiktigt
            perspektiv. I detta värnande ingår bland annat ansvar för produktionsanläggningar
            och inte minst elnät. Vattenfall ska ha som mål att avveckla miljöskadlig
            kolkraft.
          </p>
          <p xml:id="i-H9kEwS5RT1BApHwgww5Gr9">
            Sverigedemokraterna arbetar för att överbrygga politisk oenighet
            med målsättningen att marknaden ska vilja investera i långsiktigt
            hållbara energilösningar.
          </p>
          <head type="h3" xml:id="i-CwtXUx8qd6FP4Td3kwvuaL">
            9.3.2 Kärnkraft
          </head>
          <p xml:id="i-87b1eBQBEHEHMZGwSysCVv">
            Kärnkraften står idag för nästan hälften av Sveriges elproduktion
            och kommer inom överskådlig framtid utgöra grunden för svensk
            energiförsörjning. En nedläggning av svensk kärnkraft skulle utgöra
            ett direkt hot mot svensk basindustri och svensk ekonomi. Hushållen
            skulle dessutom riskera att bli drabbade av än högre elpriser
            och ökad import av elektricitet som i många fall produceras med
            fossila energikällor. Kärnkraftverken börjar dock bli ålderstigna
            och det finns ett stort behov av att ersätta befintliga reaktorer
            med nya. Sverigedemokraterna ser därför positivt på en satsning
            i form av forskning och utveckling av svensk kärnkraft. Sverigedemokraterna
            anser således att vi ska satsa på kärnkraft i den omfattning som
            krävs för att upprätthålla och säkerställa en trygg elförsörjningssituation
            för i första hand Sverige. Gränsen på tio kärnkraftverk bör omprövas
            för att undvika överlappningsproblem mellan gamla och eventuella
            nya verk.
          </p>
          <p xml:id="i-8MhxmHPkhFMLpfjTYytEqR">
            Statliga Vattenfall kan vara en av flera betydelsefulla aktörer
            när det gäller att ersätta befintliga kärnkraftreaktorer och även
            bygga nya kärnkraftverk. Forskning och utveckling inom kärnkraftssäkerhet
            är ett av flera utvecklingsområden. Teknikutbildningar inom kärnkraftteknik
            bör stöttas ekonomiskt och byggas ut.
          </p>
          <head type="h3" xml:id="i-KH4F4kiizaqYk6yNgdNSU9">
            9.3.3 Vindkraft
          </head>
          <p xml:id="i-SovXNMB3BA5opbDHf3RCB6">
            Sverigedemokraterna är inte negativa till vindkraften som energikälla,
            men den kommer aldrig att helt kunna ersätta kärnkraften.
          </p>
          <p xml:id="i-Sno1335LFg5XKQtmoKVSKN">
            En storskalig utbyggnad av vindkraften kommer också att kräva
            en kostsam utbyggnad av såväl stamnät som regionnät samt skapa
            behov av en omfattande upprustning av landets befintliga vattenkraftverk
            för att denna ska kunna fungera som reglerkraft för stora mängder
            vindkraft. Vindkraften kan heller inte fungera som baskraft, med
            konstant elproduktion, då effekten varierar utifrån rådande vindförhållanden.
            Stor hänsyn måste tas till den lokala opinionen samt till miljö-
            och naturintressen.
          </p>
          <p xml:id="i-X5oNtikYjzsnijXj9TbMKZ">
            Vindkraftverk bör företrädesvis placeras i glesbefolkade delar
            av landet. Om fastighetsägare drabbas av sänkt marknadsvärde till
            följd av en vindkraftsetablering ska de ersättas ekonomiskt av
            ägaren till vindkraftsparken.
          </p>
          <head type="h3" xml:id="i-VVqWW8feCzRiWgWGz72py5">
            9.3.4 Vattenkraft
          </head>
          <p xml:id="i-2Fw7WDduSW1yiFkW9WbxVb">
            Vattenkraften är tillsammans med kärnkraften basen för vår elproduktion.
            Då vattenkraften är förhållandevis enkel att reglera används denna,
            till skillnad från kärnkraften, också som en reglerkraft vid snabba
            förändringar av efterfrågan eller ojämn försörjning från till
            exempel vindkraft. Den storskaliga utbyggnaden av vattenkraften
            får ses som ett avslutat kapitel. Det finns dock en viss potential
            i effektivisering av befintliga anläggningar. Sverigedemokraterna
            vill bevara de orörda nationalälvarna från utbyggnad.
          </p>
          <p xml:id="i-JGUG48vHnZJvGJ7EMiwR4N">
            Det är av största vikt att landets befintliga vattenkraftsstationer
            underhålls och moderniseras. Många av de äldre stationerna har
            stått verksamma sedan mitten av 1900-talet och är idag i stort
            behov av renovering. Sverigedemokraterna anser att statliga Vattenfall
            bör därför lägga större vikt vid underhåll och modernisering av
            sina befintliga produktionsanläggningar för att därmed bidra till
            att trygga landets elförsörjning på lång sikt. Vid modernisering
            och underhåll av produktionsanläggningar ska stor hänsyn tas till
            närmiljö och den biologiska mångfalden.
          </p>
          <head type="h3" xml:id="i-NqcR3kFHGojV2CRxukPyY3">
            9.3.5 Biobränslen och nya energikällor
          </head>
          <p xml:id="i-3JoegwoV4y7N8kkiPVr6c5">
            Idag är biobränslen en stor och växande resurs för produktion
            av värme och elektricitet. Biobränslen är en förnybar energikälla
            som inte bidrar till växthuseffekten. Det är dock viktigt att
            skog och mark brukas på ett sätt som är långsiktigt hållbart.
            Det finns en stor potential i en förädling av dagens biobränslen,
            så att de på sikt kan ersätta behovet av importerad olja och gas
            inom såväl transportsektorn som råvara inom industrin.
          </p>
          <p xml:id="i-JuimvcsyirbuCvgoNzSZmw">
            Som ett led i vår ambition att ta Sverige ur oljeberoendet och
            för att utveckla den inhemska energiindustrin väljer vi att ta
            ansvar och avsätta resurser till en satsning på forskning, utveckling
            och innovation inom biobränslen och vidareutveckling av skogsråvara.
          </p>
          <p xml:id="i-87wqFX44AXJQzTmkSX3Hxr">
            Det finns en rad nya energikällor som har stor utvecklingspotential,
            varav vågkraften är en. På senare tid har det gjorts stora tekniska
            framsteg och potentialen bedöms vara stor. Sverigedemokraterna
            vill därför stötta forskning, innovation och utveckling inom vågkraft.
          </p>
          <head type="h3" xml:id="i-Gy1jKMW484Emapo88BEUdK">
            9.3.6 Sänkt elskatt
          </head>
          <p xml:id="i-KjChHJkuH5jhYcNPNCqzQV">
            Elpriset består idag till stor del av diverse skatter och moms.
            Vi ser ett behov på lång sikt och en möjlighet att sänka dessa
            skatter. Elpriserna måste sammantaget sänkas så att hushållen
            kan hålla sina boendekostnader på en rimlig nivå.
          </p>
          <p xml:id="i-X1QHmqQ8SRWzr9WJ7nSwwZ">
            Ambitionen är att sänka elskatten med 10 öre per kWh till 2016,
            vilket skulle ge en villa med en förbrukning på cirka 25 000 kWh/år
            en besparing på drygt 200 kronor/månad.
          </p>
          <head type="h2" xml:id="i-KgUSFMf3YW4pT5R2HM3XrQ">
            9.4 Jord- och skogsbruk
          </head>
          <head type="h3" xml:id="i-PuDNsS2x2Ua28dvmF9dher">
            9.4.1 Ett hållbart jordbruk och levande landsbygd
          </head>
          <p xml:id="i-8pPPb5216tGGwjMJgzjnD6">
            Det senaste seklets storskaliga jord- och skogsbruk har medfört
            en stor påverkan på miljön och den biologiska mångfalden. Miljörådet
            konstaterar i sin rapport Ett rikt växt- och naturliv att förlusten
            av arter, ekosystem och naturtyper fortsätter. För Sverigedemokraterna
            råder inga tvivel om att denna utveckling måste vändas. Lösningarna
            ligger till allra största del i forskning och teknikutveckling
            snarare än olika former av straffskatter.
          </p>
          <p xml:id="i-VtTcbteKvCoWAekDxw23H">
            I ett strikt nationalekonomiskt perspektiv kan det ifrågasättas
            huruvida ett verkande för bibehållen inhemsk livsmedelsproduktion
            lönar sig. Vi anser dock att det finns flera viktiga skäl att
            öka förutsättningarna för denna näring. Exempelvis är det en förutsättning
            för våra öppna landskap i Sverige att vi har en levande landsbygd
            med livsmedelsproduktion, precis som det är viktigt att förutsättningarna
            för att bo och verka på landsbygden finns kvar. Om markerna inte
            brukas förlorar Sverige stora landskapsmässiga och kulturmässiga
            värden. Vidare finns en stark vilja från konsumenterna att köpa
            svenskproducerade varor där produkterna framställts med metoder
            som godkänts på nationell nivå där hänsyn tagits till svensk djurrätt.
          </p>
          <p xml:id="i-C2riAHQ4fjMYP99dyMDUQd">
            I dag importerar vi nära hälften av våra livsmedel och trenden
            är att importen ökar. Sverigedemokraterna anser att det finns
            skäl att öka andelen inhemskt producerade livsmedel, bland annat
            för att stå rustade för händelser i vår omvärld som inte kan förutses.
            Många som idag sysselsätts inom jord- och skogsbruk kommer snart
            att gå i pension. Nytillskottet för nästa generation brukare är
            inte tillfredsställande. I sammanhanget kan noteras att de vanliga
            arbetsmarknadspolitiska åtgärderna knappast passar för att fylla
            på arbetskraft och underlätta generationsväxling. I första hand
            bör man därför se över modellen för generationsväxling inom just
            jordbruk, skog och fiske. Vidare bör beskattningsreglerna ses
            över för att underlätta kapitalöverföringar inom dessa sektorer
            med beaktande av att familjegårdar ska kunna överlåtas successivt
            och att syskon ska kunna lösas ut.
          </p>
          <p xml:id="i-Jjgsg1Cb58TejYhhXGBUVX">
            Lönsamhetssituationen är för många lantbrukare ansträngd. Detta
            gäller framför allt för landets grisbönder som av olika skäl har
            väldiga problem med lönsamheten, varpå grisgårdarna avvecklas
            i en oroande hög takt. Sverigedemokraterna ser stora egenvärden
            i en inhemsk livsmedelsproduktion och har därmed för avsikt att
            i kommande höstbudget föreslå nya och ökade anslag för att öka
            näringens lönsamhet. Konkreta förslag som vi både tidigare och
            fortsättningsvis kommer att driva är djurvälfärdsersättning och
            höjd återbetalning av koldioxidskatten för diesel för skogs- och
            jordbruksmaskiner.
          </p>
          <head type="h3" xml:id="i-DmwRzNNVGgEyhV4Mouqhxa">
            9.4.2 Djurvälfärdsersättning
          </head>
          <p xml:id="i-BdnBFKSqY3wuyxLRuPpn1y">
            Sverigedemokraternas anslag för djurvälfärdsersättning riktar
            sig i nuläget endast till grisbönderna på grund av den svåra situation
            som råder i denna sektor, men ambitionen är att alla svenska djurhållande
            bönder på sikt ska få en viss ersättning för de merkostnader som
            uppstår i och med Sveriges högre krav på djurskydd och djurvälfärd
            gentemot andra länder inom EU. Enligt Lantbrukarnas riksförbund
            (LRF) har svenska grisproducenter en merkostnad på nära fyra kronor
            per kilo griskött jämfört med Tyskland på grund av det svenska
            djurskyddet. 65 Jordbruksverket uppger i sin analys en merkostnad
            på cirka 1,40 kronor per kilo griskött jämfört med Danmark. 66
            Sverigedemokraterna avser reducera och allra helst utjämna dessa
            skillnader med nyintroducerat djurvälfärdsersättning till certifierade
            grisfarmare i kommande höstbudget.
          </p>
          <p xml:id="i-4DWYj7vL27SySxfewsMqpH">
            Regeringen har via Landsbygdsprogrammet skjutit till 90 miljoner
            kronor/år till en djurvälfärdsersättning riktad till smågrisproducenter
            och beräknad på antalet suggor. Omräknat blir detta, förvisso
            välmenande tillskott till branschen, ganska modest och innebär
            endast cirka 35 öre/kilo producerat griskött. Vi menar att detta
            tillskott är allt för litet för att nå signifikant effekt samtidigt
            som vi menar att incitamentsstrukturerna för resurseffektivitet
            och en bättre djurvälfärd bäst utformas genom att bidraget riktas
            till slaktfärdiga grisar. Vi ämnar fortsatt att avsätta medel
            i vår budget för djurvälfärdsbidrag som är mer tilltagna än dem
            regeringen redan infört.
          </p>
          <head type="h3" xml:id="i-7geCuqXJE2VoyMHEzCwwYC">
            9.4.3 Höjd återbetalning av koldioxidskatten för jord- och skogsbruksmaskiner
          </head>
          <p xml:id="i-NsYGPsr6vR6JC3o2gLsbjM">
            Regeringen har sedan tidigare beslutat att fram till 2015 stegvis
            minska återbetalningen av koldioxidskatten för jord- och skogsbruksmaskiner
            från 2,10 kronor/liter till 0,90 kronor/liter. Regeringen har
            även beslutat att generellt höja energiskatten på dieselolja med
            0,20 kronor/liter. 67 Dessa kostnadspåslag kommer på en femårsperiod
            att ackumulera en merkostnad på mer än en halv miljard kronor
            per år för jord- och skogsbrukssektorn. Sverigedemokraterna har
            konstaterat att Sverige redan idag ligger i den absoluta toppen
            i Europa gällande skatt på diesel inom jordbruket. 68 Därför har
            vi en vilja att, i motsats till regeringen, försöka möta de europeiska
            nivåerna och föreslår därför en höjning av återbetalningen av
            koldioxidskatten och motsätter oss samtidigt de planerade höjningarna.
          </p>
          <head type="h3" xml:id="i-Lhwm5EDkCahkUjni6yo3wD">
            9.4.4 Kemiska tillsatser
          </head>
          <p xml:id="i-7uc7VmtxB4SM2RpY6TXY5C">
            Kemiska tillsatser i våra livsmedel kan skada både människor
            och natur och är i vissa fall dessutom onödiga. Därför behövs
            ett ständigt arbete med kemikaliernas påverkan på naturen och
            vår hälsa. Sverigedemokraterna förordar därför satsningar som
            möjliggör ett gediget arbete för begränsningar av kemiska tillsatser
            i våra livsmedel. Därutöver ska en rejäl översyn göras för att
            undersöka vilken påverkan kemikalier i jordbruket, i våra kläder,
            i våra möbler och alla andra former av produkter eller verksamheter
            har på människors hälsa.
          </p>
          <head type="h3" xml:id="i-G9c6MHRWToWpA52oZYuJhW">
            9.4.5 En ren och grönskande natur
          </head>
          <p xml:id="i-KebfK6EaEkMSJU47Y5r2KC">
            Situationen i vårt innanhav är alarmerande. Döda bottnar, utfiskning,
            kraftig algblomning samt olje- och giftutsläpp hotar såväl livet
            i havet som i förlängningen hälsan för oss människor. Utvecklingen
            är dessvärre lika snabb som ohållbar, varför Sverigedemokraterna
            anser att Östersjöproblematiken måste ges en stor prioritet. Trots
            att vatten är källan till allt liv är respekten för det livsviktiga
            vattnet i många fall undermålig. Sverigedemokraterna kräver därför
            kraftigt skärpta straff för de fartyg som rengör sina tankar och
            sköljer ut avfallet i havet. För att minska problemet bör även
            Sverige samarbeta med övriga Östersjöländer om en intensifierad
            kustbevakning. Dessutom är det av oerhörd vikt att de många tusentals
            dumpade gifttunnorna på Östersjöns botten snarast möjligt tas
            om hand. Sverigedemokraterna är berett att tillskjuta medel för
            att återställa och sanera de förorenade områdena.
          </p>
          <head type="h3" xml:id="i-KtzdacTvXkPKxzFprpNKaZ">
            9.4.6 Ett starkare djurskydd
          </head>
          <p xml:id="i-WEMNUR8F73n7nW7rWAhj2u">
            Att arbeta med djur och hantera brott mot djurskyddslagen kräver
            ofta både resurser och en särskild kompetens som tyvärr ofta saknas
            inom den ordinarie polisorganisationen i dag. För att effektivisera
            arbetet med brott mot djurskyddslagen och understryka hur allvarligt
            samhället ser på denna typ av brott föreslår Sverigedemokraterna
            att Sverige i likhet med flera andra länder ska inrätta en särskild
            djurpolis. För att inte värdet av den svenska djurskyddslagstiftningen
            ska undermineras, och för att inte en inhuman djurhållning i andra
            länder ska kunna utvecklas till en konkurrensfördel, vill Sverigedemokraterna
            förbjuda import av varor som strider mot intentionerna med den
            svenska djurskyddslagstiftningen och som framställts genom att
            djur utsätts för svårt och onödigt lidande. Exempel på varor som
            skulle kunna bli föremål för ett sådant importförbud är köttprodukter
            från djur som avblodats utan bedövning, kinesiska pälsverk och
            gåslever. Som ett ytterligare led i att stärka djurskyddet avser
            Sverigedemokraterna även anslå ökade medel till länsstyrelsernas
            djurskyddskontroller. Det är dock angeläget att skötsamma bönder
            inte känner sig trakasserade av vad som kan uppfattas som tjänstemän
            som saknar relevant kompetens för jordbruket.
          </p>
          <head type="h2" xml:id="i-JPgzxTmvo4M47Zy5bxezF8">
            9.5 Bostäder
          </head>
          <p xml:id="i-MLkshfdbGCCkuU9iZRwUQJ">
            Sverigedemokraternas mål för området bostadsmarknad är en fungerande
            bostadsmarknad där alla människors möjligheter till bra boende
            i en hälsosam miljö främjas och tillvaratas. Målet för samhällsbyggande
            är att skapa förutsättningar för välplanerat, energieffektivt
            och hållbart bostadsbyggande där mark, vatten, naturresurser,
            energi och utveckling tillvaratas långsiktigt. Det hållbara samhällsbyggandet
            ger en minskad påverkan på klimatet jämfört med idag.
          </p>
          <p xml:id="i-CKEnjqEQmJYUeg6nDaBDTV">
            Det måste vara upp till varje kommun att utifrån sina förutsättningar
            och sin struktur själv avgöra hur och vad de vill bygga. Allt
            annat vore att inskränka på det kommunala självstyret.
          </p>
          <p xml:id="i-GQqq8mJPidHrgJyXKrrTvC">
            Gårdagens bostadspolitik passar illa för framtidens behov där
            allt fler äldre lever längre och bor kvar i sitt hem långt upp
            i åldern, samtidigt som möjligheten för ungdomar att flytta hemifrån
            blivit sämre då andelen bostäder för unga är färre än efterfrågan.
            Särskilt allvarlig är situationen för studenter.
          </p>
          <head type="h3" xml:id="i-HMfutyKBAtvUf3Wyfgitt3">
            9.5.1 Andrahandsuthyrning
          </head>
          <p xml:id="i-UBcHGg5ZDa4BaYeW52247v">
            Sverigedemokraterna vill vända det mest akuta och kritiska läget
            genom att göra det skattefritt att hyra ut halva bostaden men
            också skattebefria andrahandsuthyrningen och göra reglerna mer
            flexibla.
          </p>
          <p xml:id="i-Nwi7deELGN5TcuWNAZQJAG">
            Den statsfinansiella kostnaden blir liten för dessa förändringar
            och det blir ett lågt pris att betala för att på kort tid lösgöra
            ett stort antal bostäder för unga och studenter. 69 Dessa tvingas
            för närvarande tacka nej till arbete eller utbildningsplats då
            de inte hittar ett boende. Mycket talar för att dessa boendemöjligheter
            skulle kunna uppstå just i storstadsregionerna där bostadsbristen
            är som störst. De samhällsekonomiska vinsterna skulle bli stora
            när vår bostadsyta nyttjas på ett mer effektivt sätt.
          </p>
          <head type="h3" xml:id="i-HgRpJ6sz96k53N38zwvXNu">
            9.5.2 Studentbostäder
          </head>
          <p xml:id="i-CHVACAiYnx9N9tgprxJpKR">
            Sverigedemokraterna anser att det är orimligt att studentbostäder
            inte betraktas som elevhem som man gör undantag för i fastighetstaxeringslagen,
            med slopad fastighetsavgift som följd. Vi vill avskaffa fastighetsskatten
            för studentbostäder.
          </p>
          <p xml:id="i-uLMMaHDadAumgNB4wCERr">
            Vi vill förenkla byggnormerna för att göra det billigare att
            bygga fastigheter. Främst är det hissnormen och andra normer på
            studentlägenheter som vi vill förändra så att det smidigare och
            billigare ska gå att producera.
          </p>
          <head type="h3" xml:id="i-DsvXaua4i8LmmtwXKTJ8oc">
            9.5.3 Bostadsbyggande och bostadspolitik
          </head>
          <p xml:id="i-AVGp8x8gBk6VJsa3ZAgx3s">
            Det finns en mängd bostadspolitiska utmaningar som man måste
            ta itu med under de närmaste åren. Sverigedemokraterna anser att
            en viktig och nödvändig åtgärd är att EBO-lagen rivs upp så att
            asylsökande under tiden deras ansökan prövas ska kunna anvisas
            en lämplig bostadsort för att inte öka belastningen i redan utsatta
            bostadsorter. Är en person asylsökande så måste tryggheten att
            vara i ett säkert land vara det centrala, inte att flytta in i
            ett specifikt område.
          </p>
          <p xml:id="i-EhhXNhb3hFudpk412v5yuD">
            En långt gången urbanisering är naturlig och nödvändig för industriella
            och postindustriella samhällen. En politik som präglas av en bra
            balans vad gäller storstädernas expansion och avfolkning av landsbygden
            är något som samtliga medborgare tjänar på i livskvalitet och
            trivsel.
          </p>
          <p xml:id="i-2sbqfBWewWS9HjZoovmbaz">
            Storstädernas expansion måste vara förenlig med befintlig och
            planerad infrastruktur och hålla jämna steg med befolkningsutvecklingen.
            Glesbygdens avfolkning måste bromsas om hela Sverige ska leva.
            Dagens negativa spiral är en ohållbar situation för glesbygden
            där unga flyttar ut, vilket ger färre invånare i arbetsför ålder.
            Antalet arbetstagare ger minskade skatteintäkter och försämrar
            den kommunala servicen, samtidigt som skattehöjningar riskerar
            att driva på utflyttningen ytterligare.
          </p>
          <p xml:id="i-PyAt6jQ3XasB95Q4WEcMMW">
            Redan i dag syns tydliga tecken på negativa effekter av den befolkningsmässiga
            strukturomvandlingen, både i glesbygd och i storstäderna. Sverigedemokraterna
            vill driva en aktiv politik för att livskvaliteten och trivseln
            bevaras såväl i storstaden som på landet. Vi vill att hela Sverige
            ska leva.
          </p>
          <p xml:id="i-8fv4QuZ8UqdERQQyH8hMZQ">
            En annan viktig aspekt är att skapa förutsättningar för flyttkedjor
            för att främja rörligheten på marknaden. I dag har vi snarare
            inlåsningseffekter i alla upplåtelseformer.
          </p>
          <p xml:id="i-RiGXCrvuMkqctmQA6w67tJ">
            Det är svårt att få lönsamhet i nyproduktion av små lägenheter
            och studentlägenheter när stigande material- och markpriser driver
            på produktionskostnaderna. I syfte att få ned produktionskostnaderna
            så vill vi se över regelverk och byggnormer för att göra det enklare
            och billigare att bygga.
          </p>
          <p xml:id="i-WasXsg5jTywFmoZmMwj39N">
            Produktionskostnaderna för bostäder har ökat mycket mellan 1998
            och 2008. Förklaringen till detta är i första hand stigande markpriser
            och projekteringskostnader. Vi vill skapa långsiktigt stabila
            villkor för byggande, skapa bra förutsättningar för investeringar
            och för att förvalta fastigheter.
          </p>
          <p xml:id="i-DZPgX6BvuEBe4sJ6fuebwU">
            En ytterligare bakomliggande faktor till de stigande materialpriserna
            är den dåliga konkurrensen både i produktionen av och i efterfrågan
            på byggmaterial. Vi vill se en hårdare lagstiftning mot kartellbildning
            för att få ned prisnivåerna på byggmateriel. Vi vill också anpassa
            vår materielstandard till internationella regler.
          </p>
          <head type="h3" xml:id="i-FfVKUyCKeLHwVCDDLcUSb3">
            9.5.4 Miljonprogrammen
          </head>
          <p xml:id="i-T5BxwAdCQ1JBKXNbKaigVz">
            Byggandet i Sverige börjar åter ta fart och därför vill Sverigedemokraterna
            ge riktade anslag inom området bostadsmarknad med stöd i form
            av garantiprogram för upprustning och omstrukturering av utanförskapsområden
            då dessa har blivit ett stort samhällsproblem.
          </p>
          <p xml:id="i-EFBESDCjGMKTLD2BRz5amn">
            Sverigedemokraterna menar i grunden att fastighetsägarna och
            kommunerna bör ta gemensamt ansvar för upprustningen av miljonprogrammen.
            Tyvärr präglas miljonprogrammen idag av ett omfattande utanförskap.
            Större insatser måste göras för att det som idag är utanförskapsområden
            åter kan bli en del av samhället.
          </p>
          <p xml:id="i-6wAmayhte5QLK4b9KEuzgS">
            Vi menar att staten i det akuta läge som nu råder måste vidta
            åtgärder. Det som varit avgörande för vårt lands välstånd är våra
            gemensamma värderingar, jämställdheten och respekten för varandra
            och våra lagar. På flera håll i Sverige finns bostadsområden där
            våra svenska värderingar inte längre är normgivande. Bostäderna
            i miljonprogrammen kännetecknas av hög andel invandrare som står
            utanför arbetsmarknaden och är fast i bidragsberoende.
          </p>
          <p xml:id="i-2zahgQqFtYfSoMFKPQuuDY">
            Det finns ett stort behov av upprustning och omstrukturering
            av miljonprogrammets flerbostadshus. Allt pekar på att det behövs
            betydligt mer genomgripande reformer och en i grunden annan politik
            för att vända den negativa utvecklingen i våra segregerade bostadsområden.
          </p>
          <p xml:id="i-SaxGAAJEHM6QG1Tdkfgr1e">
            Eftersom alla upprustningsåtgärder inom dessa områden inte alltid
            är företagsekonomiskt motiverade finns det ett motiv för staten
            i detta läge att bidra till att finna finansieringslösningar.
            Vi sverigedemokrater menar dock att en större samhällsinsats för
            att rusta upp miljonprogramsområdena absolut måste vara förenat
            med en övergång till en ansvarsfullare politik. I annat fall kommer
            miljardrullningen och kapitalförstöringen aldrig att ta slut.
            Vi föreslår därför ett anslag uppdelat i två delar, en del till
            ett garantiprogram och en del för att rusta upp miljonprogrammen.
          </p>
          <p xml:id="i-MiDp31xnbWskqp1UaGznru">
            Sverigedemokraterna anser i grunden att byggsubventioner driver
            upp byggpriserna och snedvrider konkurrensen och ser anslaget
            som en tillfällig, akut åtgärd. Därför vill vi fördela anslaget
            på fem år för att på så sätt lyckas lösa de värsta problemen och
            för att låta andra åtgärder få effekt.
          </p>
          <p xml:id="i-A8LtcqtmGqAzEsH1QML7UQ">
            Vi vill skapa en långsiktig och hållbar lösning vad gäller upprustningsbehov
            och underhåll för bostadsbestånden i vårt land. Sverigedemokraterna
            vill införa skattefria underhållsfonder.
          </p>
          <head type="h3" xml:id="i-9bpLvycpnAmmUTpJ7cwAcU">
            9.5.5 Hyresrätt
          </head>
          <p xml:id="i-171YmMRCRDYfY4iLSwPepK">
            Hyresrätten är den enda upplåtelseform som står till buds för
            människor som saknar eget kapital. Det är också den enda upplåtelseform
            som lämpar sig för människor som flyttar dit arbetena finns. Hyresrätten
            är därför viktig för en smidigt fungerande arbetsmarknad. Hyresrätten
            som upplåtelseform missgynnas i dag skattemässigt jämfört med
            andra upplåtelseformer. Den brist på hyresrätter som nu råder,
            samt gällande skattelagstiftning, visar att reglerna inte fungerar
            rättvist mellan upplåtelseformerna. Därför vill vi ta bort den
            kommunala fastighetsavgiften för hyresrätter. Detta skulle innebära
            en stimulans för hyresrätten och rätta till obalansen i skattesystemet
            som nu råder mellan upplåtelseformerna.
          </p>
          <head type="h2" xml:id="i-5zbAgLtu8V5c2aAkhjZExC">
            9.6 Forskning och utveckling
          </head>
          <p xml:id="i-TkPKwsLDiYDtvFqeb18mpV">
            Den forskningsverksamhet som bedrivs på svenska universitet och
            högskolor är oerhört viktig för att landet ska kunna underhålla
            och återskapa den spetskompetens som är nödvändig för att skapa
            nya innovationer och ny kunskap. Sverige ska vara en framträdande
            kunskapsnation och vi avser därför att utöka forskningsanslagen
            inom högskolorna och universiteten under den kommande budgetperioden.
            Vi ska ligga i framkant i områden som kärnfysik, genteknik, nanoteknik,
            informationsteknik, rymdteknik, mineralogi och geovetenskap.
          </p>
          <p xml:id="i-HUtCiQmJw1D2hPKduLeW4E">
            Sverige är ett land vars välstånd i hög grad byggt på vår goda
            innovationsförmåga, inte minst inom industrisektorn. Satsningar
            på forskning och utveckling är ett viktigt komplement till vår
            utbildningspolitik och ska tillsammans återupprätta Sverige som
            ett land vars stora konkurrensfördelar är innovativa och kunskapsbaserade
            sektorer snarare än låglönesektorer. Vi är fortfarande ett av
            de stora innovationsländerna men utvecklingen går åt fel håll.
            Vårt folk saknar sällan idéer eller visioner men lider ofta brist
            på kapital för att förverkliga dessa. Detta leder i sin tur till
            att många potentiella arbetstillfällen aldrig skapas. Det strukturella
            problemet med brist på riskkapital i vårt land måste brytas. Sverigedemokraterna
            vill tillskjuta mer pengar till forskning och utveckling, men
            framför allt möjliggöra för innovatörer att lättare få tillgång
            till riskkapital för att på det sättet främja innovationsutvecklingen
            i vårt land.
          </p>
          <p xml:id="i-FAQRR69N9St9xYEthvrGtN">
            Om Sverige åter ska bli ett land med världsledande konkurrenskraft
            i högteknologiska och avancerade sektorer kan vi inte endast förlita
            oss på att marknaden tillskjuter det efterfrågade kapitalet. Staten
            finansierar och driver redan grundforskning och privat forskning
            på olika plan. Vi ser det som en självklarhet att också öka anslagen
            till statlig forskning för att bredda och vitalisera redan befintlig
            forskning i landet. Även här ser vi en enhet bestående av utbildning,
            forskning, företagande och arbetsmarknad. Framför allt saknar
            de svenska småföretagen möjligheter att till rimliga motkrav söka
            riskkapital på den fria kapitalmarknaden, trots att det främst
            är hos mindre svenska företag, eller enskilda individer, som grunden
            till morgondagens stora innovationer finns. I många fall förverkligas
            aldrig idéerna, eller så köps de upp av redan stora och väletablerade
            företag, vilket leder till att konkurrenskraften snedvrids.
          </p>
          <p xml:id="i-KWvB51wpkA2f7gpgc5t4Gj">
            Sverigedemokraterna ser ett behov av en marknadskompletterande
            riskkapitalfond, där fonden prioriterar de företag som har små
            möjligheter att söka kapital på den ordinarie riskkapitalmarknaden.
            En ökad tillgång på riskkapital bedömer vi vara av yttersta vikt
            för att stärka landets konkurrenskraft. Vi föreslår en extra vinstutdelning
            från Vattenfall på upp till fem miljarder kronor om året under
            förutsättning att vinstutrymmet finns. Pengarna går till den marknadskompletterande
            riskkapitalfonden. Det handlar inte om att staten ska agera riskkapitalister
            efter eget tycke och smak med svenska skattepengar. Det handlar
            snarare om att, där vi ser goda möjligheter till avkastning, också
            kunna bistå svenska småföretag med kapital som de behöver för
            att förverkliga idéer som vi bedömer har en god chans att växa
            till något betydligt större än just en idé. Fokus ska ligga på
            kunskapsintensiva branscher, vilket gör att vi stärker den svenska
            internationella konkurrenskraften på området.
          </p>
          <p xml:id="i-NHyrwMC4TCKvTSwxYNRBJc">
            Sverigedemokraterna ser en potential i att utveckla nationens
            kompetens i ett antal forskningsfält, och särskilt intressanta
            ser vi områden såsom informationsteknik, kärnfysik, genteknik,
            nanoteknik, rymdteknik, mineralogi och geovetenskap. Inom dessa
            fält kommer många av framtidens innovationsutmaningar att ligga
            och vi kommer att se smärre revolutioner bland annat inom områdena
            hälsa och miljö. Sverige kan och bör vara med och konkurrera som
            världsledande inom dessa fält.
          </p>
          <head type="h3" xml:id="i-Q8Fo1UwfDGyG1b5TVdMjty">
            9.6.1 Informationsteknik
          </head>
          <p xml:id="i-TDQTZibyUjH3V9QHH7SRMg">
            Sverige har sedan 90-talet varit bland de främsta länderna i
            världen när det gäller utveckling, kommersialisering och användning
            av it-baserade system. Detta är en position som gett Sverige konkurrensfördelar
            och som vi på intet vis bör överge eller ringakta. Snarare bör
            vi med varsamhet förvalta och vidareutveckla denna gynnsamma ställning.
          </p>
          <p xml:id="i-UT6QpHTYSZNYrwZ89Nh2KW">
            Den svenska internetekonomin omsätter redan i dagsläget runt
            7 procent av BNP, och den andel som har it-lösningar som en fundamental
            del av sin verksamhet är flera gånger större.
          </p>
          <p xml:id="i-NQXSEQVwEN1857zbjJUTqi">
            Behovet av it-kompetens i samhället kommer att öka markant de
            kommande åren och med tanke på de starka ekonomiska incitament
            som finns i branschen så kommer detta till största del att tillgodoses
            av näringslivet. Det finns dock områden där statens engagemang
            är en viktig faktor för att kunna uppnå helhetslösningar. Människors
            och maskiners kommunikation emellan varandra ökar dessutom exponentiellt,
            vilket kommer att ställa krav på staten för att kunna tillgodose
            de kommande behoven som obönhörligen uppstår. Stärkta anslag till
            universitet och högskolor som bedriver it-baserad forskning är
            därför motiverad.
          </p>
          <head type="h3" xml:id="i-YZmpoinQPqEcwvLXaM984U">
            9.6.2 Kärnfysik
          </head>
          <p xml:id="i-3dFzqEJU3CZwx9yaa1CpVe">
            Kärnfysik är idag en essentiell del av de många vetenskapliga
            framgångar som mänskligheten har fått skörda under 1900-talet.
            Många av de saker vi idag tar för givet har uppkommit tack vare
            de insikter som forskare har skaffat sig i fältet under årens
            gång. Samtidigt har det gett människan möjligheten att utnyttja
            en av naturens starkaste krafter, vilket innebär stora möjligheter
            såväl som risker och utmaningar.
          </p>
          <p xml:id="i-W9dVTaE8tNApRDfzQ9Uqar">
            Kärnenergi är exempelvis i dagsläget en ofrånkomlig del av vår
            verklighet ur såväl negativa som positiva aspekter och skänker
            oss en klimatvänlig och prisvärd energiform. Djupare kunskap och
            insikter ger dock en större förmåga att hantera och kontrollera
            de risker som följer med brukandet av fissionskraft.
          </p>
          <p xml:id="i-6nAofhJKNC2jHdKgupBrbu">
            Med stigande oljepriser och diskussionerna kring hur människans
            förbrukning av fossila kolväten förändrar klimatet har efterfrågan
            på alternativa energiformer gjort kärnkraften mer aktuell än någonsin.
            Forskning i riktning mot säkrare såväl som mångdubbelt energieffektivare
            reaktorer är ett område som Sverige bör satsa på. Om Sverige ska
            ha möjlighet att vara en del i utvecklingen av nästa generation
            kärnkraft behöver vi bredda kunskaps- och kompetensbasen inom
            detta område.
          </p>
          <head type="h3" xml:id="i-6p39uGAwbfqFnsEgvdEkDd">
            9.6.3 Genteknik
          </head>
          <p xml:id="i-JkUYvnNKxGnh24sAWFCe1A">
            Gentekniken har under de senaste årtiondena gett häpnadsväckande
            insikter i hur organismers dna och genetik fungerar. Dessa framsteg
            innebär stora möjligheter för framför allt sjukvårdsmässiga och
            medicinska ändamål, men kommer även att ha en stor inverkan på
            framtidens industri, exempelvis genom framställning av kemiska
            och biologiska produkter. Idag kan många av de ärftliga sjukdomar
            som för bara några år sedan ansågs obotbara med framgång behandlas
            med hjälp av genterapi.
          </p>
          <p xml:id="i-DVD7miS1GoebDApNmfRtDC">
            De medicinska implikationerna som nämnts kommer att innebära
            stora positiva förändringar för sjukvården. Med hjälp av en större
            insikt i hur dna:s byggstenar interagerar kan läkare och forskare
            redan i dagsläget finna kunskap om hur man kan bota och undvika
            ett flertal av de svåraste sjukdomar och tillstånd vi kan drabbas
            av.
          </p>
          <p xml:id="i-GQHTo7iw5aTwRzFyXPV79z">
            Gentekniken är också en viktig pusselbit för att minska människans
            påverkan på miljön och för att uppnå ett hållbart jordbruk. Med
            genteknikens hjälp kan man få fram nya miljöfrämjande grödor med
            en lång rad viktiga egenskaper. Idag finns både forskning och
            tillämpning av nya egenskaper hos växter som kommer att revolutionera
            vår värld, såsom bättre näringsutnyttjande, vilket gör att man
            kan gödsla mer effektivt och minska näringsläckage som annars
            leder till övergödning av sjöar och innanhav. Vidare finns projekt
            för att få fram grödor som innehåller högre halter av viktiga
            näringsämnen samt nya näringsämnen som man annars bara kan få
            via till exempel fisk. I våra ambitioner att minska vårt beroende
            av fossil olja tror sig forskarna kunna skapa växter som kan producera
            produkter för kemikalieindustrin. Vidare kan man skräddarsy egenskaper
            som gör dem tåliga för ofördelaktiga förhållanden genom att de
            är bättre rustade mot torka, kyla och salt.
          </p>
          <p xml:id="i-MYS3m4uyPaT8LqAbnCM5tr">
            Sverige är redan idag världsledande på många av de områden som
            innefattas av gentekniken. Detta är en position vi bör sträva
            efter att behålla och utveckla både för att kunna utnyttja de
            omisskännliga fördelar detta kommer innebära för vårt samhälle
            i stort och för att studera och förebygga de faror som denna teknik
            kan medföra.
          </p>
          <head type="h3" xml:id="i-5yTpavUZ2R7w4smcXdFzAU">
            9.6.4 Nanoteknologi
          </head>
          <p xml:id="i-N8sCL9Usr6XoUGA1osgrQQ">
            Nanoteknologi är en av världens snabbast växande teknikformer
            vars vetenskapliga betydelse och kommersiella applikationer under
            de senaste åren varit så signifikanta att de i Sverige, som i
            nuläget är ett av teknikens mest framträdande utvecklingscentrum,
            redan attraherat särskilt statligt stöd och engagemang. Dess framtida
            potential blir större och tydligare för varje år, men kommer samtidigt
            att innebära nya krav på en nationell kunskap och förståelse i
            ämnet.
          </p>
          <p xml:id="i-7PrxbkGc5Cb3JLKZaAxWZL">
            Forskare menar att nanoteknologi de kommande decennierna kommer
            att innebära en större förändring för mänskligheten än den industriella
            revolutionen, med potential att grundligt förbättra samtliga teknikformer
            som vi i dagsläget använder oss av. De sociala och ekonomiska
            möjligheterna i att ligga i framkanten av denna utveckling är
            enorma.
          </p>
          <p xml:id="i-B7kfc1ZCFUwKEGfCeXiPfd">
            Den djupgående förändring som nanoteknologin kommer att innebära
            de kommande decennierna kommer sedermera att medföra stora utmaningar
            för vårt sociala, industriella och ekonomiska system, vilket kräver
            omfattande förberedelse såväl utbildningsmässigt som utvecklingsmässigt.
          </p>
          <p xml:id="i-4nqB8cxwDqr9TXeiNve1gj">
            Detta kommer att kräva särskilda åtgärder från stat, såväl som
            de organisationer och företag som är involverade i den nanoteknologiska
            sektorn. Därför är det viktigt att redan nu påbörja främjande
            investeringar, arbeten och diskussioner för att kunna stå på en
            stabil grund när världen går in i denna omvälvande fas.
          </p>
          <head type="h3" xml:id="i-9R88x7BGswUhQrFrUJMixo">
            9.6.5 Rymdforskning och rymdverksamhet
          </head>
          <p xml:id="i-9LJG38b5E6hK2qTgY3hmR1">
            Regeringen minskade i senaste budgetpropositionen anslaget till
            rymdforskningen, till nackdel för ett område med så många framtidsperspektiv
            och spin-off-effekter. Sverigedemokraterna vill återställa regeringens
            sparbeting på rymdforskning genom att öka anslagen successivt
            med målet att svensk rymdforskning ska ligga i framkant inom EU-området.
          </p>
          <p xml:id="i-AX6P5mqNxJj6UCfkCPggC5">
            Under flera tillfällen på senare tid har Sveriges utskickade
            räddningspersonal haft problem med säker kommunikation inom krisberedskap
            som exempelvis vid katastrofhjälp, demokratistöd och försvarsinsatser.
            Speciellt vid internationella operationer där många länder deltar
            och där framför allt stora länder sätter in stora resurser så
            uppstår ofta begränsningar i tillgången till befintliga satellitkommunikationssystem.
            Tydliga exempel på detta var kommunikationssvårigheterna vid tsunami-
            och Haitikatastroferna. Även i Sverige har myndigheterna svårt
            med robust kommunikation vid katastrofer.
          </p>
          <p xml:id="i-CKPZXKfWKGbNgz8f3ZJKyt">
            Sverige har en lång tradition av avancerad rymdteknik och rymdsystem.
            Stora länder har systematiskt de senaste åren efterfrågat samarbete
            med svensk rymdindustri för kostnads- och riskdelning av små satellitsystem
            som snabbt kan komplettera de behov som krisberedskapsmyndigheter
            ofta har. Inte minst är säkra och oberoende kommunikationslösningar
            vid katastrofsituationer hett efterfrågat.
          </p>
          <p xml:id="i-A52cc81NunzKNGnDX9C2bV">
            Behovet av nationella och internationella kritiska kommunikationslösningar
            är tydligt för att Sverige ska stå bättre rustat i vår krisberedskap.
          </p>
          <p xml:id="i-XkP7bGxnNHSgQJjNNuDZEs">
            Med den bakgrunden och med tanke på den höga teknologi och systemkunskap
            som svensk industri besitter i kombination med möjligheten till
            samarbete med andra länder och senare export av produkter inom
            området så föreslår Sverigedemokraterna en stor satsning på rymdteknik-
            och rymdsystem med ett säkerhetsperspektiv.
          </p>
          <head type="h1" xml:id="i-D2ohXCWjDnHjfMqrALpqsE">
            10 Försvar
          </head>
          <p xml:id="i-JHjZ9XWuggZYkJshanefSr">
            I en utopisk värld existerar varken krig eller katastrofer. Verkligheten
            ser dessvärre annorlunda ut och det är därför viktigt att vara
            förberedd på det värsta. Ett starkt nationellt försvar och en
            hög beredskap gör oss rustade för att stå emot prövningar som
            kan vara svåra att förutse.
          </p>
          <head type="h2" xml:id="i-PRCeBrQdTC6LAEwzzLejFG">
            10.1 Försvarets mål och uppgifter
          </head>
          <p xml:id="i-DywnUQn1zS43wSbAfwPi3Y">
            Målet med det militära försvaret ska vara att enskilt och tillsammans
            med andra inom och utom landet försvara Sverige, främja vår säkerhet
            och i begränsad utsträckning bedriva militärt bistånd.
          </p>
          <p xml:id="i-3GtoscC7HoCJjLcKCHz97k">
            Detta ska ske genom att
          </p>
          <list style="ul">
            <item xml:id="i-AvReuTULbvWSqT6tZ9kdRR">
              hävda Sveriges suveränitet, värna suveräna rättigheter och nationella
              intressen
            </item>
            <item xml:id="i-Cx3LgJThfZ5ZrWJTofpuKg">
              förebygga och hantera konflikter och krig
            </item>
            <item xml:id="i-8thxxVXA2WWA7RLt3iR6zB">
              skydda samhället och dess funktioner i form av stöd till civila
              myndigheter vid katastrofer
            </item>
            <item xml:id="i-FchdEUwbd46vXB1gc13x6C">
              hävda Sveriges suveränitet, värna suveräna rättigheter och nationella
              intressen, vid terrorism eller annan asymmetrisk krigföring inom
              Sveriges gränser
            </item>
            <item xml:id="i-NbWGTUzjbmg36yFv8x2rcs">
              bistå civila samhällen i andra länder genom fredsbevarande eller
              fredsskapande insatser med stöd av FN-mandat.
            </item>
          </list>
          <p xml:id="i-rZvSWbBiWNYQe6uMV6ttJ">
            Det militära försvaret ska genomföra de insatser som riksdag
            och regering beslutat eller som i övrigt följer av Försvarsmaktens
            uppgifter. Försvarsmakten ska, enskilt och tillsammans med andra
            myndigheter, länder och organisationer, lösa följande uppgifter:
          </p>
          <list style="ul">
            <item xml:id="i-QVZNYcYjn9hRwBSHdVtXkU">
              försvara Sverige och främja vår säkerhet genom insatser på vårt
              eget territorium samt i och utanför närområdet
            </item>
            <item xml:id="i-VNuDFtSShTxZF35ycEBBw6">
              upptäcka och avvisa kränkningar av det svenska territoriet och
              i enlighet med internationell rätt värna suveräna rättigheter
              och nationella intressen i områden utanför detta
            </item>
            <item xml:id="i-2byJPDd3wgq3izknVBACtd">
              med befintlig förmåga och resurser bistå det övriga samhället
              och andra myndigheter vid behov
            </item>
            <item xml:id="i-MokeNE1XfK6e33xiWvnT3J">
              äga beredskap att snabbt kunna ställa mindre enheter över landets
              hela yta att ledas av räddningsledare vid terrorism eller annan
              asymmetrisk krigföring inom Sveriges gränser
            </item>
            <item xml:id="i-E3BKeSNRG5o9spiQv5qkrc">
              äga beredskap att kunna sända en utlandsstyrka i internationell
              tjänst för att beivra grova brott mot folkrätten eller för att
              förhindra katastrofer.
            </item>
          </list>
          <head type="h2" xml:id="i-C2dozV5aFwC9qRmdvobtog">
            10.2 Politikens inriktning
          </head>
          <p xml:id="i-37QCBQsKweyD8VVV3SGxWX">
            Sverigedemokraternas försvarspolitik är fokuserad på försvaret
            av Sverige och tar avstånd från den inriktning som idag går mot
            ett förhållande där Sverige endast ställer betalda militära truppenheter
            till förfogande för överstatliga organisationer som Nato eller
            EU.
          </p>
          <p xml:id="i-GdgYuSDRqJySYj67D9JdVq">
            Försvaret ska vara så organiserat att det fyller Sveriges folkrättsliga
            anspråk på territoriell integritet.
          </p>
          <p xml:id="i-GW6GHmYLijfQqgs2W8fqqN">
            Den dagsaktuella hotbilden är inte den viktigaste utgångspunkten
            när vi bedömer vårt behov av militärt försvar. Hotbilden kan snabbt
            förändras; däremot kan vi inte snabbt återta acceptabel försvarsförmåga.
            Faktiska styrkeförhållanden och värsta fallscenarion måste vara
            underlag för vårt behov av militärt försvar.
          </p>
          <p xml:id="i-HHUZhMQfqFVKiP8XcvuUJB">
            Det kommer att ta lång tid att åter bygga upp ett nationellt
            territorialförsvar och det är meningslöst att kommande budgetår
            planera för något specifikt hot. Med de resurser som fram till
            2016 kan komma att stå till förfogande kan endast ett försvar
            mot strategisk kupp samt lågintensiva angreppsformer komma ifråga
            och då med kraftsamling främst till Stockholmsregionen och Gotland.
          </p>
          <p xml:id="i-9kewJU4CQwxRYqyRmHCkkJ">
            Under uppbyggnadsfasen till ett existensförsvar prioriteras skydd
            av särskilt viktiga totalförsvarsobjekt, såsom riksledningen,
            högsta militärledningen, kärnkraftverk, känsliga infallsportar
            såsom flygplatser och hamnar samt vissa särskilda områden såsom
            Gotland och Norrbotten.
          </p>
          <p xml:id="i-nWXWfARBY1Rf633AdB93P">
            Sverige bör efter en förstärkning av försvaret ha ett balanserat
            försvar med sådan styrka och sammansättning att det skapar en
            så hög tröskeleffekt att denna i det längsta avhåller en presumtiv
            angripare från anfall. Ett sådant försvar bör ha en sådan styrka
            att det kan föra en strategisk defensiv i syfte att vinna den
            tid som krävs för att planerad hjälp utifrån ska kunna tas emot.
          </p>
          <p xml:id="i-HzUQaFxTjrpZx9US6ncPVv">
            Försvaret kan samverka med andra länder för gemensam säkerhet,
            något som i synnerhet gäller samverkan med de nordiska länderna
            inom ramen för Nordefco. Konkret stöd till grannländerna inger
            förtroende. Övningssamarbete eller svenska förband på plats i
            ett nordiskt skalskydd är exempel på detta. Ensidiga solidaritetsgarantier
            ska inte utlovas.
          </p>
          <p xml:id="i-DktXNxER5XNxMopuzXKMLK">
            Försvaret ska med mindre i budgeten avdelade resurser kunna hjälpa
            till vid internationella kriser om FN gett mandat. Sverigedemokraterna
            anser att en paus i de internationella insatserna ska tas tills
            vi har ett existensförsvar för Sverige.
          </p>
          <p xml:id="i-Dqz3u8cnzX23Sa2j2MQCH9">
            Sverige ska inte bindas till EU som institution med säkerhetspolitiska
            kontrakt. Försvarsmakten ska inte delta i Nordic Battle Group
            som står till EU:s förfogande med tiodagars veto för medlemsländerna
            inför beordrad insats.
          </p>
          <p xml:id="i-WXiNd5zfW1sNRDUD2SwSUr">
            Nato har historiskt löst många svåra uppgifter; inte minst har
            man besegrat det kommunistiska Sovjet genom kapprustning. Sverige
            har dock sedan andra världskriget spelat en faktisk roll som militärt
            stark fredsskapande nation. Det finns inte tillräckliga skäl att
            vi ska överge den linjen. Sverige ska inte vara medlem av Nato.
          </p>
          <p xml:id="i-GxRXma1MJnhn1KDXavviHJ">
            Sverige bör ingå i Partnerskap för fred och där verka för svensk
            säkerhet. I Sveriges partnerskap med Nato bör det finnas konkreta
            planer på vårt bistånd vid angrepp mot ett eller flera Nato-länder
            och lika konkreta planer över den hjälp vi kan vänta av Nato vid
            angrepp på Sverige. För att kunna avtala och skapa ett konkret
            partnerskap med Nato så måste Sverige äga en avsevärd militär
            kapacitet.
          </p>
          <p xml:id="i-S2xuUX2v25trahRMrv4dz8">
            Interoperabilitet med Nato ska eftersträvas för nya materielsystem
            men är inte ett krav för äldre befintliga. Förmågan att skydda
            flyg- och marinbaser är avgörande om Nato ska ha möjlighet att
            skeppa in i ett skymningsläge. Detta rör även de baltiska ländernas
            säkerhet om Nato ska ha vårt fastland eller Gotland som bas.
          </p>
          <p xml:id="i-BeHLwi5Qz4cRb51FrS2JZf">
            Värnplikten ska återinföras successivt och mönstring ska ske
            av alla män och frivillig mönstring ska gälla för kvinnor. Internetmönstring
            ska inte ske då den visat sig ineffektiv. Det antal värnpliktiga
            som behövs för att fylla förbanden ska utbildas. Värnplikten bidrar
            till att stärka landets totala försvarskapacitet och fyller därtill
            en viktig fostrande och social funktion. Försvarsmakten ska bemannas
            av yrkespersonal, civilanställda samt värnpliktiga.
          </p>
          <p xml:id="i-Lndbq4dzg28TicfmiSEprM">
            Förmågan att hantera terrorism, asymmetrisk krigföring, cyberkrigföring
            och andra okonventionella angreppsformer ska förstärkas. Försvarets
            förmåga att stödja det civila samhället vid särskilda påfrestningar
            ska utvecklas.
          </p>
          <p xml:id="i-ATLsjU8LxVeBipPQZQtiUD">
            Försörjningstryggheten ska genomsyra försvarsmaterielförsörjningen
            av vår försvarsmakt.
          </p>
          <p xml:id="i-BbGrJ2jAeUiKsFqxb3Sc3d">
            En försvarsindustristrategi bör upprättas där vi tydligt definierar
            våra säkerhetspolitiska intressen kopplade till särskilda kompetenser
            i fråga om tillverkning av eller handel med försvarsmateriel,
            och en svensk myndighet som upphandlar försvarsmateriel bör använda
            undantagsregeln i artikel 346 i EUF-fördraget på liknande sätt
            som andra medlemsländer som har viktig försvarsindustri.
          </p>
          <p xml:id="i-UPvktsfQ18Q6fiETN5jQvu">
            Vidare bör Sverige återta kravet på offset (motköp) i syfte att
            gynna svenska SME-företag. Svenska myndigheter bör tilldela underleverantörer
            en god andel av kontrakten i syfte att ekonomiskt gynna viktiga
            innovationsföretag enligt rätten att göra så i artikel 21 punkt
            4 i försvarsupphandlingsdirektivet.
          </p>
          <p xml:id="i-BJkdGcPwJjNJDVKFVPE5k5">
            Veteransoldatspolitiken ska vara sådan att stort stöd ges till
            dem som verkat i internationell tjänst. Stödet ska omfatta de
            anhöriga. Medaljer ska symbolisera olika beundransvärda och viktiga
            bedrifter samt de offer som gjorts. Den sista söndagen i maj ska
            vara fredsoldatsdag och minnesdag för svenska veteraner.
          </p>
          <p xml:id="i-6VAwJMXYq5EFbWfTQfnGNa">
            Militär personal på svenskregistrerade handelsfartyg ska inte
            tillåtas. Redare kan redan nu anskaffa vapen och vaktmanskap.
            Däremot bör vid tydliga säkerhetsunderskott svenska militära enheter
            bistå på internationellt vatten.
          </p>
          <head type="h2" xml:id="i-MFhp8WrSXn5Gdxv8UQtut5">
            10.3 Försvarets finansiering
          </head>
          <p xml:id="i-6jzbh3JqxQEfN2weYR8Yqt">
            De minskade försvarsanslagen och stora omställningskostnader
            i kombination med en ensidig inriktning mot ett renodlat insatsförsvar
            har gjort att den svenska förmågan till territoriellt försvar
            idag på allvar kan ifrågasättas. För att garantera rikets säkerhet
            måste nedrustningspolitiken få ett slut.
          </p>
          <p xml:id="i-HLvCzNRxob71VAVJjDPc3D">
            Försvarsstrukturutredningen (FSU) har resulterat i flera stora
            åtgärdsförslag. Så stora är åtgärderna att genomförs de så kommer
            inte Försvarsmakten att kunna lösa sina uppgifter enligt förordningen
            2009:1204. Det som sägs i förordningen om att Försvarsmakten ska
            ha möjlighet att självständigt upprätthålla och utveckla militärt
            försvar går inte att uppfylla om FSU:s förslag antas.
          </p>
          <p xml:id="i-Uc1JbjqQ5wq1ftr2V25SkP">
            FSU tycks utpeka den väpnade striden som Försvarsmaktens enda
            egna verksamhet, resten ska lämnas till marknaden. Värt att notera
            är att de svenska försvarsmaterielsystemen internationellt sett
            har hållit hög kvalitet och är billiga.
          </p>
          <p xml:id="i-Gjb655kthqqc6dQ9fSxxH5">
            Idag beställer Försvarsmakten en produkt i taget från Försvarets
            materielverk. Detta föregås av en noggrann långsiktig planering.
            I FSU föreslås att Försvarets materielverk i stället ska hyra
            ut materiel till Försvarsmakten. Försvarsmakten skulle förlora
            flexibilitet och skulle i stället för att fördela egna anslag
            för att nå operativa mål få lämna förslag till FMV som FMV inte
            behöver ta hänsyn till.
          </p>
          <p xml:id="i-PkWXQX5m1YgAw6EsuWKPHZ">
            Statligt finansierad FoU är väldigt viktig för industrin och
            att utredaren föreslår att FoU-anslagen ska minska betydligt är
            alarmerande. FoU-anslagen bör vara kvar och koncentreras mot områden
            där vår industri är framgångsrik. De produkter vår försvarsindustri
            ska konkurrera mot på världsmarknaden är så gott som uteslutande
            initierade med statliga FoU-anslag. Totalförsvarets forskningsinstitution
            ska fortsatt finansieras av staten.
          </p>
          <p xml:id="i-EGZV44tJPqiGoeHMp3wzRB">
            Omställningskostnaderna som uppstår när ett större antal anställda
            ska flyttas från Försvarsmakten till Försvarets materielverk vägs
            inte upp av tydliga rationaliseringar. Däremot finns det vinster
            med att gränssnittet mellan staten och försvarsindustrin belyses.
            Där finns teknisk dubblering som bör rationaliseras.
          </p>
          <p xml:id="i-4ascWfThiZPoUSHDMR1hy8">
            Förslaget från FSU är en enhet och kan antingen bifallas eller
            avslås. Sverigedemokraterna säger nej till utredningens förslag.
            Sveriges försvarsindustrier och Försvarsmaktens stödresurser är,
            och ska fortsatt förbli, komponenter i säkerhets- och försvarspolitiken,
            liksom i andra länder.
          </p>
          <p xml:id="i-HzAw2WrVi4n1RgBd2aGo1k">
            Det är viktigt att hela försvarets kostnader kan budgeteras rätt
            och att utfallet kan följas. Systemen för detta får dock inte
            vara så dyra att de går ut över den levererade försvarsförmågan.
          </p>
          <p xml:id="i-XNeJyxn8VXNzEDenoAKxoN">
            För samhällets krisberedskap behöver många myndigheter planera
            och skapa resurser för att kunna agera. Försvarets goda samverkan
            med civila myndigheter är en nödvändighet och är samhällsekonomiskt
            effektivt.
          </p>
          <head type="h2" xml:id="i-7b8ZjebQBmv2MJU4jiZnBT">
            10.4 Försvarsmaktens operativa förmåga
          </head>
          <p xml:id="i-XepAwu46aWNR15HPCPhf2Y">
            Försvarsmaktens förmåga att hävda Sveriges territoriella integritet
            i fredstid är enligt vår mening bristfällig i dagsläget. Vid försämrat
            omvärldsläge är denna förmåga inte godtagbar och detsamma gäller
            Försvarsmaktens förmåga att möta och bekämpa eller fördröja en
            angripare.
          </p>
          <head type="h2" xml:id="i-56CaQ4xaEUFKbV3qSjQ3o8">
            10.5 Förbandsverksamhet och beredskap
          </head>
          <p xml:id="i-Ko4VpwYzXgsYkWKo5SvbBk">
            Allmän värnplikt ska återinföras och mönstring ska ske av alla
            män, men vara frivillig för kvinnor. Internetmönstring fungerar
            inte på ett tillfredsställande sätt och ska inte användas. Det
            antal soldater som behövs sammantaget för att årligen möta personalförsörjningsbehoven
            uttas för tre månaders grundläggande militärutbildning (GMU).
            Efter fullgjord GMU ska det antal som behövs för att försörja
            fältarméns föryngring fullgöra en fortsättningsutbildning i ytterligare
            sju månader. Resterande GMU-utbildade krigsplaceras i territorialarmén/nationella
            skyddsstyrkorna/hemvärnet. Med befintliga anläggningar, materiel,
            yrkesofficerare och kontrakterade finns en och en halv mekaniserad
            brigad. Dessa ska tilldelas militärområden. Ytterligare fyra och
            en halv brigad ska skapas med en takt av en brigad per två år.
            Allra senast år 2025 ska Sverige ha sex mekaniserade brigader
            vardera med brigadstab, en mekbataljon och två luftvärnskompanier
            på heltid. Övriga delar av brigaderna har materiel och kan försörjas
            med värnpliktiga som kontinuerligt övas i KFÖ.
          </p>
          <p xml:id="i-5pv4iuX2ruCUBqnAYeTKnD">
            Nationella skyddsstyrkorna utvecklas till territorialarmén. Påbyggnadsutbildning
            sker frivilligt för placerade i territorialarmén och dessa soldater
            kan efter utbildning söka placering i fältbrigadernas fjärdebataljoner.
          </p>
          <p xml:id="i-TrQnuxzXioHueeeNbczN7M">
            I19 (Boden), A9 (Boden), I1 (Kungsängen), AMF 1 (Vaxholm), LedR
            (Enköping), P4 (Skövde), T2 (Skövde), K3 (Skövde), Ing2 (Eksjö),
            LV6 (Halmstad) och P7 (Ystad) bör prövas som regementen för utbildning
            av värnpliktiga.
          </p>
          <p xml:id="i-81WHx3oHM8213uDFyJacdb">
            Krigsplacerade i fältarmén planeras senast år 2025 vara 32 500,
            vilket är sex mekaniserade brigader och Militärkommando Gotland,
            det senare med 2 500 heltidsanställda och i territorialarmén 43
            500. Varje år efter 2025 växer personalreserven.
          </p>
          <p xml:id="i-FHUV1ANv8BBaK2WN1PHX9f">
            Jämte Skaraborgs flygflottilj (F7 Såtenäs), Blekinge flygflottilj
            (F17 Kallinge) och Norrbottens flygflottilj (F21 Luleå) sätts
            Upplands flygflottilj (F16 Uppsala) upp år 2015. Marinen ges åter
            regional indelning i tidigare infrastruktur. Marinbas öst (Berga)
            sätts upp 2015. Marinbas väst (Göteborg) och Härnösand marindetachement
            sätts upp 2016.
          </p>
          <p xml:id="i-fHdJGEwD4maWpZf3884am">
            Gotland planeras för ett militärkommando med stående trupp och
            hög koncentration av territorialarmén. Gotland är avgörande för
            att vi ska ha möjligheter att upprätthålla våra åtaganden gentemot
            Baltikum. Ön utgör en strategisk bas för att kunna möta och avskräcka
            fientligheter i Östersjöregionen. Luftvärnet på Gotland ska vara
            fast grupperat. År 2014 anställs 500 yrkesmilitärer till Militärkommando
            Gotland. Sedan anställs 500 om året tills förbandet är fyllt med
            2 500 yrkesmilitärer.
          </p>
          <p xml:id="i-CWUQodVpmZ7X9X7EQ7Mrbf">
            Arméns brigader måste struktureras och beväpnas för att kunna
            avskräcka fientliga kustanfall och luftlandsättningar. Det förutsätter
            mekaniserade brigader. Stockholm och Göteborg måste återfå försvar
            inklusive effektivt luftförsvar.
          </p>
          <p xml:id="i-JjDAtY7V6MGWmN8EYi3Sxv">
            Brigaderna ska ha hemdepåer, men även i perioder vara förlagda
            till befintliga skjutfält med god infrastruktur, vilka används
            som truppövningsläger. På så sätt kan behovet av att bygga nya
            anläggningar minskas.
          </p>
          <p xml:id="i-N52xSnCSugd879GokPv6fv">
            Årliga övningar i brigader är helt avgörande för att uppnå politisk
            vilja, det vill säga användbara, tillgängliga, väl samövade fältförband
            för nationella och internationella uppgifter. Ett nytt system
            för krigsförbandsövningar (KFÖ) bör införas.
          </p>
          <p xml:id="i-LCoa12Uh5PnvM9y4X5JPyQ">
            Armén kommer att ha två beståndsdelar:
          </p>
          <list style="ol">
            <item xml:id="i-7fDKcZb4Kjstq9TqVJDEiy">
              Fältarmén kommer att bestå dels av yrkespersonal, dels av värnpliktiga.
              Förslag på baseringsplatser är Boden, Östersund, Kungsängen, Örebro,
              Skövde och Revinge. Varje mekaniserad brigad ansvarar för ett
              militärområde.
            </item>
            <item xml:id="i-2YsMPpuRcGBb5nMZRLbLCZ">
              Territorialförsvaret som utgörs av lokalt rekryterade soldater
              med minst GMU och kort mobiliseringstid. Territorialarmén kommer
              att organiseras i regementen, ett per landskap, vilket är respektive
              försvarsområde. Kaserner som behövs för detta återtas.
            </item>
          </list>
          <p xml:id="i-Rnz2dB9uEfJSEur8KKtsRR">
            Nya hotbilder kräver att län och kommuner kan mobilisera i aktiv
            krishantering på höga våldsnivåer. Regementsledningarna inom territorialarmén
            bör ha del i länsstyrelsernas krisledning.
          </p>
          <p xml:id="i-5jXPJsih8n3URq1vCa7bXm">
            Brigadskiss för fältarmén:
          </p>
          <list style="ol">
            <item xml:id="i-3V4msmBTFPXN3fXvSyrvE3">
              Bat:Professionell, roteras till utlandsstyrkan halvårsvis.
            </item>
            <item xml:id="i-CxDtNMtfLKjMdGf8a1PafD">
              Bat:Tidigare professionell, som tjänstgör på pliktbasis.
            </item>
            <item xml:id="i-R2AZZxqYJ342MxoGuoEg1o">
              Bat:Värnpliktsförband.
            </item>
            <item xml:id="i-35NDDrRwkxcytvKiQKaB9T">
              Bat:Värnpliktsförband, delvis draget ur Territorialarmén.
            </item>
          </list>
          <p xml:id="i-8ZkcvPwPtXC4YuXfLdr7Wz">
            Förstärkt stöd till frivilligorganisationer.
          </p>
          <p xml:id="i-9F2365bzkFsDApFVD24QvB">
            Särskilda beredskapspolisen (SBP) flyttas till Försvarsmakten
            och knyts till territorialarmén, men bibehåller polismans befogenheter
            vid civila kriser.
          </p>
          <p xml:id="i-Jh7xPzHE8TtRgrNeJQJdn4">
            Förmåner och ersättning till Försvarsmaktspersonal på skarpa
            insatser anser Sverigedemokraterna vara en förhandlingsfråga mellan
            arbetsgivaren och berörda fackförbund. Det ska inte förekomma
            krav på internationell arbetsskyldighet för andra befattningar
            i insatsorganisationen än fältarméns första bataljoner.
          </p>
          <head type="h2" xml:id="i-NDgpYyH7xbFoiVfGrSvPdh">
            10.6 Fredsfrämjande förbandsinsatser
          </head>
          <p xml:id="i-24GqtCFcEyJeomsfxfUq2Q">
            En paus i de internationella insatserna görs för att frigöra
            medel till ett återskapande av ett existensförsvar. År 2013 minskas
            kostnaderna för utlandsinsatserna med 75 procent. Operation Atalanta
            kvarstår vid behov. På sikt ska utlandsinsatserna återtas och
            då bör en bataljon roteras till internationell beredskap. Utlandstjänstgöring
            är obligatorisk för personal i fältbrigadernas första bataljoner,
            men inte för övrig personal i försvaret.
          </p>
          <p xml:id="i-SB2nbyR8cFcVFxtTDD2rvP">
            Sverigedemokraterna anser att fredsbevarande och fredsskapande
            insatser kan vara viktiga för att stoppa och förhindra mänskliga
            katastrofer. Militära aktioner i främmande land är samtidigt alltid
            en svår rättslig fråga. Därtill har ofta parter i de konflikter
            vi ska motverka olika verklighets- och historiesyn, vilket ställer
            krav på stark analys innan beslut om insats tas. En förutsättning
            bör vara att det sker med FN-mandat.
          </p>
          <p xml:id="i-CNTfikx8zQBXCrJQTSPs7a">
            När USA utsattes för terrorism den 11 september 2001 förklarade
            amerikanerna krig mot terrorismen och tog sig rätten att anfalla
            Afghanistan och Irak. Utsatt för upprepad svårt drabbande terrorism
            kan säkert de flesta länder välja att försvara sig globalt. Sverige
            bör dock inte utan utomordentligt starka skäl medverka i den typen
            av krigföring. Vi motsätter oss även att Sverige tar aktiv ställning
            på en sida i regelrätta inbördeskrig där alla parter saknar civiliserade
            mål. Vår utgångspunkt är att den svenska hjälpen i drabbade områden
            huvudsakligen ska vara humanitär eller fredsbevarande.
          </p>
          <p xml:id="i-EVwWxCYs2SSWqN3y98Qjub">
            Sverige bör söka samverkan med de nordiska och baltiska länderna
            vid internationell tjänst. Med fördel kan vid stora konflikter
            nordisk-baltiska stridsgrupper sättas upp, vilket också ger fördelen
            att samträning av befäl från nordiska och baltiska länder sker.
          </p>
          <p xml:id="i-LnSrTMUMbjTZBAuCcp8MZf">
            Svenska armén har gjort ett utmärkt arbete i Afghanistan genom
            att ställa trupp jämte afghanska nationella armén (ANA) och afghanska
            polisen (ANP) samt genom att ha tillfört rådgivare i ANA, så kallade
            OMLT. Det svenska kriget mot talibananhängare har förts med syftet
            att hjälpa landets befolkning och att skapa demokrati.
          </p>
          <p xml:id="i-VXswpnc4LTChPQxQtfkVjb">
            Oavsett hur stark insats svenska armén och övriga ISAF har gjort
            måste effekten av närvaron bedömas. Sverigedemokraterna bedömer
            att en bortre gräns för det svenska engagemanget i Afghanistan
            måste sättas. Det hänger nu på folken i Afghanistan att själva
            ta hand om sin säkerhet.
          </p>
          <p xml:id="i-XDeBsJW8wDufom7KXk4429">
            Det svenska engagemanget i Kosovo genom Kfor avvecklas i planerad
            takt.
          </p>
          <p xml:id="i-6QwQvjDkEnSLorGUHZCBUB">
            Sverige har lett EU:s marina insats utanför Somalias kust, operation
            Atalanta, genom att tillhandahålla ett styrkehögkvarter ombord
            på HMS Carls-krona och ett övervakningsplan från Kustbevakningen.
            Sverige bör fortsatt verka på internationella vatten mot pirater.
          </p>
          <p xml:id="i-RYwgEiMHoENUG8U4GSMrwq">
            Kvinnor i internationell tjänst är viktiga för det gränssnitt
            där vi utbyter kunskap med befolkningar där samhällena är ålderdomliga.
          </p>
          <p xml:id="i-XjeXDHhLjbrD89PAtE1iBf">
            Parallella hänsyn och många gånger samverkan mellan militära
            och civila insatser utgör en nödvändighet för permanenta framgångar.
          </p>
          <p xml:id="i-YEuyZ4BwawgRLzRPnZ3CCa">
            Utlandsstyrkan ska ha mindre budgetmedel att använda till nytta
            för lokalbefolkningen i de områden där vi bevarar och skapar fred
            för att visa att våra soldater är vänner och därigenom skydda
            våra soldater och gynna dialogen m ed det lokala civila samhället.
          </p>
          <head type="h2" xml:id="i-VMeAbjh6uAVjNMGgASSmAh">
            10.7 Anskaffning av materiel och anläggningar
          </head>
          <p xml:id="i-HSmFRxB7ASLctBdSJ15iMq">
            Väl genomarbetade målsättningar (TTEM) och systemplaner minskar
            risken för fördyringar under upphandlingsprocessen. En fungerande
            organisation för studier på systemnivå bör därför återskapas.
            Sverigebaserad försvarsindustri bör som tidigare involveras i
            studierna på ett tidigt skede. Samarbetet mellan stab och förvaltning
            bör effektiviseras samtidigt som rådande obalanser åtgärdas.
          </p>
          <p xml:id="i-64kQp9qcVeRhoe6unueZzg">
            Den nya materielanskaffningsstrategin ger ett antal negativa
            konsekvenser för såväl Försvarsmakten som industrin i ett högteknologiskt
            land med erkänt kvalificerad försvarsindustri.
          </p>
          <p xml:id="i-4XxzjLBZHUGnTsjL8RNpm2">
            Materielanskaffningsstrategin bör därför modifieras så att statsmakterna,
            stab och förvaltning under hela processen har kontroll över operativt
            viktiga system. Principen att köpa från hyllan bör av funktionalitetsskäl
            undvikas för systemviktig materiel.
          </p>
          <p xml:id="i-WcjGPPyNDFxvhoT21BfrYf">
            För ett utbyggt existensförsvar saknas utrustning men mycket
            av materielen finns dock i förråd, som till exempel stridsvagnar
            och stridsfordon. Vi ska inte sälja av viktig förrådsställd materiel.
            Vi bör bevara all militär infrastruktur.
          </p>
          <p xml:id="i-P7753Nj5ioqBduWovaZ6Fb">
            Vi kommer under budgetperioden att budgetera för kostnader hos
            Saab AB att ställa om för produktion av Gripen E/F och därefter
            budgetera för inköp av plan med målet att Flygvapnet allra senast
            år 2025 ska ha 100 plan av E/F-modellen.
          </p>
          <p xml:id="i-TmSHyrM3inhgM9Z7sK3XEm">
            Möjligheten till kommande exportorder för Gripen E/F är stor
            och Gripen är i högsta grad en tillväxtpolitisk fråga.
          </p>
          <head type="h1" xml:id="i-5tDqh3fMkEXcY2i9j8pXNz">
            11 Kultur
          </head>
          <p xml:id="i-VywJW2vaGwR2kRg13SRK19">
            Kulturen är grunden för vårt samhälle, den håller oss samman
            och präglar vår identitet. I förlängningen är det den gemensamma
            kulturen som möjliggör det öppna och solidariska välfärdsland
            vi alla vill och bör vara en del av. Känslan av samhörighet, kunskapen
            om vår gemensamma historia och delade grundläggande värderingar
            är alla verktyg för att förstå vår omvärld och bygga vidare på
            vårt samhälle.
          </p>
          <head type="h2" xml:id="i-Rk6UkQJBACFfT3vB8x9UK2">
            11.1 Satsningar på gemenskap, tillgänglighet och hälsa
          </head>
          <p xml:id="i-K6zqtmb3HkUD36Z47tMdwy">
            Sverigedemokraterna menar att det finns en intim koppling mellan
            förekomsten av en gemensam kultur, en gemensam identitet och inre
            solidaritet och social tillit i samhället. Att bevara och levandegöra
            det svenska kulturarvet blir i det perspektivet en av de mest
            angelägna politiska frågorna. Mot bakgrund av detta vill Sverigedemokraterna
            under de kommande åren se betydande satsningar på såväl det materiella
            som det immateriella kulturarvet. Bland några av de viktigaste
            åtgärderna kan nämnas ökat stöd till kulturarvsinstitutionerna,
            inrättandet av en statlig kulturarvsfond, införandet av ett kulturarvs-ROT
            vid restaurering av kulturhisoriskt värdefulla byggnader, ökade
            satsningar på bevarandet och levandegörandet av det maritima och
            det kyrkliga kulturarvet med mera.
          </p>
          <p xml:id="i-12kzatNMUkZUZzc2jSb6M3">
            Parallellt med de ökade satsningarna på det svenska kulturarvet
            vill vi, bortsett från stödet till de nationella minoriteterna,
            se en avveckling av den samhällssplittrande, mångkulturalistiska
            kulturpolitiken.
          </p>
          <p xml:id="i-FJwEGU1bCWZwQytp9kS2bz">
            Trots att insatser gjorts och görs för att förbättra tillgängligheten
            för funktionshindrade inom kultursektorn så är det fortfarande
            en lång väg kvar innan personer med funktionshinder kan sägas
            ha samma tillgång till kulturlivet som övriga medborgare. Sverigedemokraternas
            uppfattning är att arbetet med att förbättra attityder, undanröja
            fysiska hinder samt med att implementera nya tekniska lösningar
            och arbetsmetoder behöver skyndas på och kvalitetssäkras. Vi kommer
            därför i kommande höstbudget anslå ökade medel till detta område.
          </p>
          <p xml:id="i-BtmLpXD5YPKuNgo1dbAwvh">
            Kulturens positiva inverkan på hälsan och den upplevda livskvaliteten
            är numera rikligt dokumenterad. Sverigedemokraterna vill mot bakgrund
            av detta att fler grupper ska få tillgång till kulturlivet. Genom
            att utöka Skapande skolasatsningen till att även omfatta förskolan
            vill vi ge alla mindre barn, oavsett familjebakgrund, en möjlighet
            att utveckla sin kreativitet och att få ta del av såväl kvalitativ
            som bred barnkultur.
          </p>
          <p xml:id="i-K4vXGqMuNgdQjpxuUbKQdE">
            Just hälsoaspekten är också en av de avgörande orsakerna till
            att vi vill permanenta och kraftigt utöka stödet till kultur och
            idrott för äldre.
          </p>
          <p xml:id="i-KurnXpEuNwvb4hZVQ4X6Gu">
            Att upprätthålla såväl bredd som spets inom den svenska idrottsrörelsen
            är mycket viktigt eftersom de förutsätter varandra. Parallellt
            med bevarandet av medlen till idrottslyftet, bekämpandet av EU:s
            momsdirektiv och andra åtgärder som syftar till att stärka idrottsrörelsens
            bas kommer vi därför också att verka för att medlen till elitsatsningen
            förnyas.
          </p>
          <head type="h1" xml:id="i-QiJEL5k43vbiNNPVjUcTTd">
            12 Invandring
          </head>
          <p xml:id="i-GhjsuzrZ9cQe2WhMbPYneW">
            Möten mellan människor är aldrig helt friktionsfria. När mötet
            dessutom beror på en ofrivillig migration, orsakad av krig eller
            förföljelse, uppstår en än svårare kontrast. Varje individ söker
            efter en plats att längta till, ett samhälle som känns tryggt
            och en gemenskap att vara en del av. Grundläggande för varje sådan
            gemenskap är en bas av gemensamma värderingar, respekt för rådande
            samhällsregler och medborgarnas vilja att leva tillsammans.
          </p>
          <head type="h2" xml:id="i-ThutyGYroPQoETbwHzPKMG">
            12.1 En ansvarsfull invandringspolitik
          </head>
          <p xml:id="i-W46f5FAmxK45bJVPhHRcqY">
            Det är Sverigedemokraternas mening att såväl socialdemokratiska
            som borgerliga regeringar de senaste decennierna har fört en extrem
            invandringspolitik. Denna politik har varit extrem i förhållande
            till folkviljan såväl som i förhållande till merparten av västvärldens
            länder. Det som utmärkt svensk invandringspolitik har varit invandringens
            massiva omfattning, sett till Sveriges befolkningsstorlek. Faktum
            är att 2011 var Sverige, trots sin förhållandevis lilla befolkningsmängd,
            det femte största mottagarlandet av asylsökande bland alla i-länder
            på jorden, sett till absolut antal sökande. Om man ser till asylsökande
            per capita så ligger Sverige klart högst upp, bortsett från en
            del mininationer. Trenden för Sverige är en rekordstor och ihållande
            invandring. Vi kan inte se hur detta förhållande går att betrakta
            som något annat än massinvandring. 70
          </p>
          <head type="h1" xml:id="i-LiqdynyWdjDM3hfEJPAsXN">
            Figur 1 Antal asylsökande
          </head>
          <p xml:id="i-6CYqbcrAEAyDCaUS5YUEZZ">
            Källa: Asylum Levels and Trends in Industrialized Countries,
            UNHCR 2011.
          </p>
          <p xml:id="i-9sFMo8HbasVCxFQWLDWKcN">
            Figur 2 Asylsökande per capita Källa: Asylum Levels and Trends
            in Industrialized Countries, UNHCR 2011.
          </p>
          <p xml:id="i-B6nZsRuJCBrTuVtHNCJjUo">
            Den förda politiken har bland annat lett till att vi i hög hastighet
            har tagit emot mycket svårintegrerade invandrargrupper med dåliga
            förutsättningar att kunna bidra till välfärden och smälta in i
            samhället. Det faktum att vi i Sverige valt att dela ut permanenta
            uppehållstillstånd där andra länder skulle ha gett tillfälliga
            sådana har dessutom resulterat i att denna invandring, som i andra
            länder alltså betraktats vara tillfällig, fått permanenta effekter
            på vårt samhälles sammansättning. Sedan 1980 har Sverige beviljat
            över 1,5 miljoner uppehållstillstånd 71 . Få andra länder i världen
            har haft en lika omfattande invandringspolitik sett till sin folkmängd.
            Sveriges extrema invandringspolitik har, förutom uppenbara inhemska
            problem, också medfört svårigheter inom bland annat EU-samarbetet
            där de svenska representanterna har haft svårt att få något gehör
            för sina ståndpunkter. Den före detta statssekreteraren Lars Danielsson
            kommenterade situationen på följande sätt i Sveriges Radio, Studio
            1 den 8 september 2008:
          </p>
          <p xml:id="i-RC9Ugk3xu1utTLNG4iNPTd">
            Alla politiska partier i Sverige har varit överens om att vi
            ska ha en mycket liberal asyl- och migrationslagstiftning. Det
            här skiljer ju oss från i stort sett alla andra medlemsstater
            i Europa. Effekten blir då att dom andra ser oss som lite tokiga
            extremister.
          </p>
          <p xml:id="i-Hy7eUEQjB91h5wHuvjV9Lb">
            Även om många enskilda invandrare lämnat positiva bidrag till
            det svenska samhället, har den sammantagna effekten av över 30
            års massinvandringspolitik, i kombination med en samhällsupplösande
            mångkulturalism, enligt Sverigedemokraternas mening skapat stora
            och allvarliga problem i form av segregation, utanförskap, sjunkande
            kunskaps- och betygsnivåer i skolan, etniska och religiösa motsättningar,
            ökad kriminalitet, skenande kostnader och försämrad välfärd. 72
            73 74 75
          </p>
          <p xml:id="i-Sa4gu5iMrCnq1NgxtydRW2">
            Sverigedemokraternas ambition är att totalt reformera invandringspolitiken,
            på så sätt att den blir ansvarsfull, human och samhällsvårdande.
            Det primära målet med vår politik är att återupprätta en gemensam
            nationell identitet, och därmed uppnå en stark inre solidaritet
            i det svenska samhället. Detta innebär ett självklart avståndstagande
            från såväl mångkulturalism som rasism. Vi står för en öppen svenskhet,
            som ställer krav på invandrares anpassning och assimilering till
            det svenska samhället men i övrigt är uppnåelig för alla, oavsett
            ursprung. För att göra detta praktiskt möjligt ser vi det som
            väsentligt att föra en restriktiv invandringspolitik, samtidigt
            som vi satsar på stärkningar av den svenska kulturen.
          </p>
          <p xml:id="i-YV5a2G8NktizqSVRsrMywT">
            Våra beräkningar är att dessa satsningar kommer att frigöra stora
            resurser, som dagens kostsamma och ineffektiva politik binder
            upp. En del av dessa resurser vill vi använda till en långt mer
            effektiv flyktinghjälp ute i krishärdars närområden, främst genom
            UNHCR men också genom att fokusera biståndet på humanitära insatser.
          </p>
          <head type="h3" xml:id="i-Hd47w3o6EjrMQGrv7vcYLw">
            12.1.1 Massinvandring eller välfärd?
          </head>
          <p xml:id="i-D5raCJo4nggPmCxd2AZZra">
            Sverigedemokraternas kalkyl över invandringens kostnader visar
            tydligt hur massinvandringen varje år tar betydande offentliga
            medel i anspråk. Med den politik vi förespråkar hade dessa medel
            i stället kunnat användas till att värna välfärdens kärna och
            åtgärda de befintliga bristerna inom vården, skolan och omsorgen.
            Massinvandringen utgör på så sätt ett direkt hot mot den svenska
            välfärden och vår samhällsuppbyggnad.
          </p>
          <p xml:id="i-R5PKbV8jHhMoH2JeJXj5kN">
            Ett kanske ännu allvarligare men indirekt hot mot det svenska
            samhället är det sätt på vilket massinvandringen minskar det sociala
            kapitalet genom att underminera och erodera gemenskapen, tilliten
            och den inre solidariteten. 76 De nämnda faktorerna har inte bara
            betydelse för den ekonomiska tillväxten, graden av korruption,
            utbildningsväsendets effektivitet och invånarnas allmänna välbefinnande,
            de utgör också det fundament på vilket vår solidariskt finansierade
            välfärdsmodell vilar.
          </p>
          <p xml:id="i-NwioRVUgNcxFcsoomYW7ch">
            En lång rad vetenskapliga studier har det senaste decenniet visat
            att det föreligger ett starkt negativt samband mellan graden av
            tillit och socialt kapital relativt ett samhälles etniska/kulturella
            heterogenitet. 77
          </p>
          <p xml:id="i-6hTZW16711mZauLEvVEZVE">
            Professor Vernon Bogdanor, en av Storbritanniens mest välrenommerade
            statsvetare, har beskrivit detta samband på följande sätt:
          </p>
          <p xml:id="i-GWR5tJM4TkGtA2EcedreNm">
            Det går att hävda att känslan av samhörighet beror på hur homogent
            ett samhälle är. En hög invandringsnivå kan då hota den samhörighetskänsla
            på vilken välfärdsstaten vilar. 78
          </p>
          <p xml:id="i-HAm3QaTDmaAYz3EDvKgWoq">
            Då graden av tillit och socialt kapital alltså inte bara påverkar
            hur resurser fördelas inom ett samhälle, utan också i vilken utsträckning
            de skapas, innebär massinvandringen till Sverige även i detta
            hänseende i slutändan en reell kostnad. Eftersom vi inte har kunnat
            finna någon tillämpningsbar modell för att beräkna denna kostnad
            har vi valt att tills vidare utelämna denna del av invandringens
            kostnader i våra konkreta kalkyler.
          </p>
          <p xml:id="i-9aWV1BD3jWt62V7tk9YAR9">
            Ytterligare belägg för massinvandringens samhällskostnader återfinns
            i professor Jan Ekbergs rapport till ESO (Expertgruppen för studier
            i offentlig ekonomi). I denna rapport dras slutsatsen att invandrare
            i snitt betalar 4060 miljarder kronor mindre i skatt än vad de
            får ut i välfärd i form av bidrag, sjukvård, skola och andra offentliga
            tjänster. 79
          </p>
          <p xml:id="i-PLQjziS8BX4ZyQz1UidB3a">
            Det är dock Sverigedemokraternas bedömning att Ekbergs rapport
            ändå underskattar kostnaderna för massinvandringen specifikt.
            Bland annat beror denna underskattning på en felaktig bedömning
            av storleken på det totala bidraget till den offentliga sektorn
            från invandrarna. Ekberg tar inte hänsyn till sammansättningen
            av migrationsströmmarna till Sverige och de skillnader som råder
            mellan olika invandrargrupper vad gäller deras inträde på den
            svenska arbetsmarknaden. På samma sätt utgår rapportens beräkningar
            från att alla grupper i samhället nyttjar välfärden exakt lika
            mycket när det de facto är så att mer samhällssvaga grupper tenderar
            att exempelvis ha större behov i skolan, eller nyttja vården i
            större utsträckning då deras hälsosituation generellt är sämre.
            Dessutom har ingen hänsyn tagits till överrepresentationen hos
            vissa invandrargrupper när det gäller brottslighet och hur denna
            påverkar kostnaderna för rättssystemet och kriminalvården.
          </p>
          <p xml:id="i-GtJNhtsPsgwFr726UBmt3t">
            Sammantaget kan man säga att rapporten ger en bra ögonblicksbild,
            men att den på grund av en sammanbuntning av alla utlandsfödda
            inte ger en nyanserad bild av hur kostsam de senaste decenniernas
            massinvandringspolitik faktiskt har varit.
          </p>
          <head type="h3" xml:id="i-ED5B71rFRXTUKsarjodHLX">
            12.1.2 En ny asylpolitik
          </head>
          <p xml:id="i-6LJZXLuAmXYHFYjTU7wezW">
            Trenden för massinvandringen till Sverige är ihållande. Under
            2009 anlände totalt 24 194 asylsökande till Sverige. 80 Motsvarande
            siffra för vårt grannland Danmark visar på en knapp sjättedel
            så många asylansökningar som Sverige och i Finland var ansökningarna
            en knapp fjärdedel så många som de svenska. 81 År 2010 ökade antalet
            asylsökande till Sverige med hela 32 procent till 31 819. 82 Under
            2011 har rekordtrenden hållit i sig med 29 648 sökanden. 83 Om
            man återigen jämför antalet asylsökanden till Sverige 2011 med
            de andra nordiska länderna så tog Norge emot mindre än en tredjedel,
            Danmark runt en åttondel och Finland runt en tiondel. Trenden
            visar på att Sverige ligger på rekordhöga nivåer medan de andra
            nordiska länderna minskar sett till en tvåårsperiod. 84 Detta
            är för Sverigedemokraterna ett tydligt tecken på att nuvarande
            regering inte bara cementerar tidigare regeringars extremliberala
            syn på invandring, utan dessutom öppnar upp för en än mer ansvarslös
            politik. Det är nämligen svårt att finna några andra skäl till
            detta förhållande än att våra grannländer har en betydligt mer
            restriktiv och ansvarsfull invandringspolitik och att detta starkt
            påverkar antalet personer som varje år försöker få asyl i respektive
            land. Den generösa svenska invandringspolitiken genererar gradvis
            större invandring och högre kostnader. Även de utlänningar som
            inte får sin asylansökan beviljad kostar samhället stora resurser
            i form av uppehälle, juridiska prövningar och övriga ersättningar.
            85 Enligt Migrationsverket har denna kostnad dessutom stigit kraftigt
            bara de senaste åren på grund av mer komplicerade ärenden, från
            140 000 kronor per utskrivet ärende 2009 till 180 000 kronor 2011.
            86 Sverigedemokraternas uppfattning är därför att omfattande förändringar
            måste vidtas för att minska samhällets invandringsrelaterade kostnader,
            risken för asylmissbruk samt risken för ökade motsättningar och
            segregation. Vi menar att nedanstående åtgärder är nödvändiga
            för att upprätthålla trovärdigheten för asylinstitutionen:
          </p>
          <list style="ul">
            <item xml:id="i-FWcqpmJSe48oDMisVgTRNi">
              Asyl ska huvudsakligen beviljas åt personer som uppfyller kriterierna
              i FN:s flyktingkonvention alternativt omfattas av det avtal om
              kvotflyktingar som Sverige har tecknat med UNHCR.
            </item>
            <item xml:id="i-DC49vYuLdCWn6nN9KmKf4">
              Alla uppehållstillstånd som tilldelas nytillkomna utlänningar
              ska vara tillfälliga och möjliga att återkalla om brott begås.
            </item>
            <item xml:id="i-YJDYdDdi2RUgfFTd9YrXvC">
              Asylsökande ska, vid ankomst, noggrant informeras om svenska
              lagar och samhällsregler. Den som trots detta begår någon form
              av kriminell handling under sin handläggningsperiod ska utvisas
              utan vidare prövning av ansökan.
            </item>
            <item xml:id="i-RJAeUUeE6exgdnaMeLDguJ">
              Visumtvång ska gälla för medborgare i alla länder som är, eller
              misstänks vara, baser för terrorism. Visumtvång ska också gälla
              för medborgare i alla länder som genererar omfattande illegal
              invandring till Sverige.
            </item>
            <item xml:id="i-LJD3YCR9VzMU4vGhbfyggH">
              Den asylsökande ska uppvisa handlingar som styrker identitet
              och nationalitet. Asylsökande som inte följer dessa anvisningar
              ska inte få sitt ärende prövat utan genast avvisas till det land
              han/hon senast kom ifrån.
            </item>
            <item xml:id="i-V3htN25d5gL1g7LAcuz9SJ">
              I syfte att säkerställa en persons identitet vid exempelvis anhöriginvandring,
              och för att underlätta polisens arbete, ska det vara obligatoriskt
              för den som söker asyl eller uppehållstillstånd att lämna tillförlitliga
              biometriska kännetecken.
            </item>
            <item xml:id="i-23pTWCW2pfmGQKgH7az5F9">
              I syfte att bromsa segregationen och underlätta situationen för
              redan invandrartäta kommuner ska asylsökande bo på anvisad förläggning
              till dess att frågan om uppehållstillstånd är behandlad. Lagen
              om eget boende bör därför rivas upp.
            </item>
          </list>
          <p xml:id="i-F5tcnnX6N39cNCER1HFD97">
            Sverigedemokraternas bedömning är att ovanstående regelskärpningar
            tillsammans med införandet av partiets övriga invandrings- och
            integrationspolitiska åtgärder skulle medföra en minskning av
            asylinvandringen med cirka 90 procent tillsammans med en kraftig
            minskning av samhällets kostnader för denna invandring. Det skulle
            samtidigt gynna de som på allvar vill komma till Sverige och som
            har en önskan om att göra rätt för sig och delta i det svenska
            samhällslivet.
          </p>
          <head type="h3" xml:id="i-6Fotv1jKqVxtyUrKxwjKdF">
            12.1.3 Skärpta krav för anhöriginvandring
          </head>
          <p xml:id="i-ToFzSpyXpQ3zajFD3ofpmk">
            Enligt Migrationsverkets siffror beviljades totalt 76 997 uppehållstillstånd
            under 2009. Av dessa var 34 082, vilket motsvarar 44 procent,
            uppehållstillstånd som beviljats av anhörigskäl. 2005 beviljades
            totalt 21 908 uppehållstillstånd av anhörigskäl. På enbart fyra
            år ökade alltså antalet uppehållstillstånd inom denna kategori
            med hela 55,8 procent 87 . 2010 beviljades 69 916 uppehållstillstånd,
            varav 24 626, eller 35 procent, kan hänföras till anhöriginvandring.
            88 För 2011 beviljades 75 257 uppehållstillstånd där anhöriginvandringen
            utgjorde 32 114 personer, eller närmare 42 procent. Med andra
            ord fortsatte anhöriginvandringen att utgöra den enskilt största
            invandringskategorin, med en tydlig ökning för 2011. Sverigedemokraternas
            bedömning är dock att denna ökning kommer att stiga rejält till
            följd av ändrade krav på somaliska invandrare att uppvisa någon
            form av identifikation. Sedan Miljöpartiet och regeringen träffade
            sin överenskommelse om att liberalisera anhörigreglerna så har
            en dom i Högsta domstolen rivit upp kravet på identifikationshandlingar,
            vilket får stora konsekvenser för anhöriginvandring till Sverige
            från främst Somalia. 89 90
          </p>
          <p xml:id="i-34SB5wZFxc2cDcfZLzRE9w">
            Enligt Migrationsverkets kostnadsprognos så väntar man sig en
            kraftig ökning av antalet invandrare från Somalia. Enbart för
            2012 skrivs siffrorna upp med 18 500, vilket ger ett totalt antal
            sökande anhöriginvandrare på strax under 60 000. 91
          </p>
          <p xml:id="i-LykPVUmppmx4x8rx9NBmi9">
            Den mycket omfattande anhöriginvandringen har varit möjlig för
            att vi i Sverige, vid en internationell jämförelse, har mycket
            generösa regler för anhöriginvandring. Även med den nuvarande
            regeringens skärpning av bland annat försörjningskrav är dessa
            tämligen generösa då undantagen är så många att hela den så kallade
            skärpningen ter sig vara ett populistiskt slag i luften. För att
            minska samhällets invandringsrelaterade kostnader och minska risken
            för ökad segregation liksom förekomsten av arrangerade tvångsäktenskap
            vill Sverigedemokraterna bland annat införa nedanstående regelskärpningar
            beträffande anhöriginvandringen. För att äkta makar och därmed
            jämställda personer ska få uppehållstillstånd ska följande krav
            vara uppfyllda:
          </p>
          <list style="ul">
            <item xml:id="i-A9GLSDV7KsF5THqSTyAH1">
              Bägge parter ska vara över 24 år gamla.
            </item>
            <item xml:id="i-9CRq9APqHBF4P6CLh65iU5">
              Äktenskapet får inte ha ingåtts under tvång.
            </item>
            <item xml:id="i-Q1Byi2rmN26jw9C1vNE1T">
              Den härboende personen ska påta sig fullt försörjningsansvar
              för den anhörige under en femårsperiod och ska dessutom betala
              en engångssumma, uppgående till ett prisbasbelopp, som ett bidrag
              till statens utgifter för den anhöriges svenskundervisning och
              övriga anpassningskostnader.
            </item>
            <item xml:id="i-8xMfeXzKFrppEudaKSMvNK">
              Den härboende personen ska inte ha mottagit försörjningsstöd
              under minst ett år innan ansökningen sker.
            </item>
            <item xml:id="i-KkA5rAukE97jAvt9WiLuPq">
              Den härboende personen får inte vara dömd för våld eller liknande
              mot en partner de senaste tio åren.
            </item>
            <item xml:id="i-6E73jDmLxBEMECM555DEdN">
              Den härboende personen ska kunna erbjuda en bostad av rimlig
              storlek.
            </item>
            <item xml:id="i-FVQzL4F5b8J9v6SNNAJd5T">
              Parets samlade anknytning till Sverige ska vara större än till
              något annat land. Detta gäller dock inte om den härboende personen
              är svensk medborgare eller har varit boende i landet i minst 25
              år.
            </item>
            <item xml:id="i-N6VTynAtLZLLRdcK9kmXxN">
              Bägge parter ska underteckna en anpassningsförklaring där man
              förbinder sig att delta i det svenska samhällslivet efter bästa
              förmåga och att följa svenska lagar och regler.
            </item>
          </list>
          <p xml:id="i-XqA5j1m4V7EYAWXxwDXGBt">
            Sverigedemokraternas bedömning är att införandet av dessa regler
            tillsammans med partiets övriga invandrings- och integrationspolitik
            kommer att minska anhöriginvandringen med cirka 90 procent.
          </p>
          <head type="h3" xml:id="i-VJj2EqUFAzyExfsTWuxfZW">
            12.1.4 Från mångkultur till assimilering
          </head>
          <p xml:id="i-PR46o44mTUauACREe1qui8">
            Eftersom den mångkulturella samhällsmodellen uppmuntrar olika
            etniska grupper att odla sina kulturer sida vid sida har den av
            naturliga skäl lett till omfattande och stadigt tilltagande segregation.
          </p>
          <p xml:id="i-VLArB1tPoQN78LK4F32qA6">
            Sverigedemokraterna tror inte på mångkulturalism, eller någon
            annan segregationspolitik, som en hållbar utgångspunkt för att
            bygga ett harmoniskt och välfungerande samhälle. Det samhälle
            vi eftersträvar bygger i stället på gemenskap och delaktighet.
            Vi vill bryta segregationen genom att gå från mångkulturalism
            till en politik som värnar nationen och den gemensamma identiteten.
            Vår modell för att ena och hålla ihop landet går ut på att å ena
            sidan ställa krav på invandrare som kommer till Sverige att de
            ska anpassa sig efter svenska lagar, normer, värderingar och sociala
            koder, å andra sidan framhäva det svenska språket och den svenska
            kulturen, historien och identiteten.
          </p>
          <p xml:id="i-4DvMZZMtzMPu2Qckom1HPy">
            Vi vill sluta dela ut skattemedel till segregerande verksamheter
            såsom etniska friskolor och kulturföreningar och i stället satsa
            betydligt mer resurser på verksamheter som bevarar, stärker och
            levandegör det svenska kulturarvet. Vi vill sluta dela ut skattemedel
            till modersmålsundervisning och i stället lägga mer resurser på
            att stärka undervisningen i svenska. Genom en politik som främjar
            anpassning och assimilering, kombinerat med en restriktiv invandringspolitik
            som inte ytterligare stärker segregationen, kommer vi att kunna
            föra in Sverige på en väg som leder bort från segregation och
            utanförskap till en starkare samhällelig gemenskap. Sverigedemokraternas
            inställning till mångkulturalismen delas av framstående ledare
            runtom i Europa. Det senaste året har bland annat Tysklands förbundskansler
            Angela Merkel och Storbritanniens premiärminister David Cameron
            uttalat sig negativt om den massinvandringspolitik och den mångkulturalistiska
            utopi som präglat deras respektive länder i årtionden.
          </p>
          <head type="h3" xml:id="i-E4mhEVA7N6q1n5pEKRhDhA">
            12.1.5 Asylrätten urholkas avslag leder inte till återvändande
          </head>
          <p xml:id="i-2iDBd8poTAmS32wUW3Lonp">
            Alliansen har tillsammans med Miljöpartiet ingått en ramöverenskommelse
            för migrationspolitiken som sträcker sig under lång tid framöver,
            av statsministern beskriven som historisk. 92 Även om uppgörelsen
            i dagsläget är mycket oklar pekar den ändå ut en tydlig riktning
            för invandringspolitiken. Det är uppenbart att en generell önskan
            finns om mer invandring till Sverige. Tydligast har uppgörelsen
            varit i synen på människor som vistas i Sverige illegalt. Människor
            som fått avslag på sina asylansökningar men vägrat att följa dessa
            beslut ska enligt överenskommelsen få tillgång till offentligt
            finansierad vård, skola och möjligen även i någon form till arbetsmarknaden.
          </p>
          <p xml:id="i-3X5xYfwMsXBDR17oFdK73D">
            Sverigedemokraterna noterar här en tydlig svängning i regeringens
            politik från att tidigare ha varit tydlig med att inte premiera
            människor som bryter mot svensk lag och att tydligt påpeka att
            en grund för ett fungerande asylmottagande även är att återvändandet
            för människor som fått avslag på sina asylansökningar fungerar.
          </p>
          <p xml:id="i-Jz4pC84jumVbzQLASQfJmH">
            Det är uppenbart att regeringens politik på detta område har
            varit fullständigt misslyckad. Trots erbjudna betalningar till
            människor för att återvända vägrar flertalet berörda att resa
            tillbaka frivilligt. Sedan 2006 har Migrationsverket tvingats
            överlämna 40 209 ärenden till polisen för verkställande i de fall
            då utlänningen inte vill åka hem frivilligt efter ett avvisningsbeslut.
            Av dessa har endast 11 831 verkställts. Det betyder att polisen
            misslyckas i över 70 procent av fallen. Sett till de senaste tio
            åren är siffran 75 procent. 93
          </p>
          <p xml:id="i-5sF8t8KEy6s9cETG9XRgFr">
            Det handlar totalt om nästan 60 000 personer som fått avslag
            på sina ansökningar men som ändå inte lämnat landet. Sammanfattningsvis
            innebär detta att det är ungefär varannan av dem som fått avslag
            på sina ansökningar som fortsätter att vistas i Sverige illegalt.
            Detta är naturligtvis djupt oroande och skadar allvarligt trovärdigheten
            för svensk asylpolitik. Till detta kommer alla de som tar sig
            in i landet men som inte ens väljer att söka uppehållstillstånd
            i någon form. Denna siffra är av naturliga skäl okänd.
          </p>
          <p xml:id="i-MyFTa2YkVpXtSi22SRrWPw">
            Genom att belöna dem som bryter mot svensk lagstiftning med offentligt
            finansierad välfärd sänder regeringen ut mycket märkliga signaler.
            Frågan är om det över huvud taget är någon mening med att ansöka
            om asyl före bosättning när personer utan uppehållstillstånd i
            stor utsträckning ändå ska ges samma rättigheter som individer
            med uppehållstillstånd. Det är Sverigedemokraternas bedömning
            att uppgörelsen kommer att minska respekten för negativa beslut
            i asylprocessen och skapa en bisarr situation där en del av samhället
            ska arbeta för att personer utan tillstånd avvisas samtidigt som
            andra delar av samhället arbetar för att göra tillvaron för dessa
            människor bättre.
          </p>
          <p xml:id="i-6GjXdBRXFzY19Cnh9wvi3f">
            Uppskattningar från The International Centre for Migration Policy
            Development visar att det kan röra sig om 80 000 personer som
            befinner sig i Sverige illegalt. 94 Några exakta siffror är av
            naturliga skäl omöjliga att få fram men vi finner det sannolikt
            att denna grupp växer för varje år som går.
          </p>
          <p xml:id="i-H6J35DV8Zx5K4zg7zQD1w8">
            Sverigedemokraterna anser att det även ur en ren human synvinkel
            är oacceptabelt att skapa incitament för människor att försätta
            sig i en osäker och otrygg tillvaro. Lösningen måste vara att
            minska möjligheterna för denna grupp att växa genom att bekämpa
            människosmuggling och se till att avvisningsbesluten verkligen
            verkställs.
          </p>
          <p xml:id="i-AHTKShgbRtCi7Vrw6258m9">
            Migrationsminister Tobias Billström har tidigare deklarerat att
            regeringen inte tänker medverka till några nya amnestier för asylsökande
            som fått avslag på sina ansökningar. Eftersom den nu föreslagna
            politiken öppnar för just krav på tillfällig asyllagstiftning,
            samtidigt som Miljöpartiets inställning i denna fråga sedan tidigare
            är känd, är det befogat att fråga sig om regeringens hållning
            står fast eller om vi framöver kommer få se just generella amnestier.
          </p>
          <p xml:id="i-7knrsvi5kmdXCeXjcVvKwK">
            Sverigedemokraternas uppfattning är att regeringen med den föreslagna
            politiken sänder ut dubbla signaler och urholkar asylrätten, vilket
            på längre sikt kommer att leda till att förtroendet för asylinstitutet
            urholkas helt och hållet.
          </p>
          <head type="h1" xml:id="i-DjKxpKjr8vBEAEFq8G3bzE">
            13 Bistånd och internationell samverkan
          </head>
          <p xml:id="i-5rUQFbTuTUuVb1g5bwwrMV">
            Alla i världen har det inte lika gott ställt. Att dela med sig
            av kunskap och hjälpa till att bygga upp svagare samhällen till
            att bli starka, fria och välmående är en självklarhet för oss
            som har det bättre ställt. Målet är givetvis att alla länder ska
            ha möjlighet att vara självgående och att deras medborgare ska
            känna sig trygga och kunna leva gott i sitt hemland.
          </p>
          <head type="h2" xml:id="i-JArR8wL3Ao25LBtoWVagoW">
            13.1 Biståndets inriktning
          </head>
          <p xml:id="i-Feqx3hHau5uroCEyXA8Rco">
            Sverigedemokraterna tror på ett ansvarsfullt bistånd där varje
            satsad krona ska göra så mycket nytta som möjligt. Sverigedemokraterna
            nöjer sig inte med en kvantitativ målsättning utan fäster större
            fokus vid kvaliteten och ett bistånd som är inriktat på effektivitet
            och resultat. Bistånd ska vara till för en positiv utveckling
            i mottagarlandet och inte för att givarländer ska ha kvantitativa
            målsättningar. Vi förespråkar även ett flexibelt bistånd som kan
            ta sig olika former, beroende på utvecklingslandet och skeenden
            däri. Det långsiktiga målet med bistånd måste vara att länder
            utvecklas till den grad att de inte längre behöver något bistånd.
            Vårt mål är att genom en grundlig översyn av ineffektivt bistånd
            och en större koncentration av bistånd till de minst utvecklade
            länderna gradvis kunna minska kostnaderna för biståndet.
          </p>
          <head type="h3" xml:id="i-TnFrraQckWuzd6tzMZiNcN">
            13.1.1 Humanitärt bistånd
          </head>
          <p xml:id="i-VCmvfnEvhdH2BBJVn2ypSa">
            Konflikter, naturkatastrofer och andra humanitära kriser är något
            som kan skapa en stor förödelse för ett land för en lång tid.
            Det är för oss en självklarhet att Sverige efter bästa förmåga
            ska bidra vid dylika katastrofer. De humanitära behoven är något
            som ökat de senaste åren, bland annat beroende på ett ökat antal
            naturkatastrofer och mycket konflikter och oroligheter. Sverigedemokraterna
            vill därför öka anslaget som går till humanitära insatser och
            konflikthantering. Att främja en god samordning vid humanitära
            insatser är av stor vikt och FN:s kontor för humanitär samordning
            (OCHA) fyller där en viktig uppgift. Vi anser även att insater
            som handlar om att förebygga att konsekvenserna av en katastrof
            blir mindre omfattande är av vikt. Ett förebyggande arbete för
            att minska risken för krig och konflikter, parat med ett arbete
            för fred och försoning, är även av stor vikt. Krig och konflikter
            försvårar också för ett gott utvecklingssamarbete och direkta
            humanitära insatser. En god samordning med säkerhetsfrämjande
            insatser är därför angeläget.
          </p>
          <head type="h3" xml:id="i-2tGrvgwBCdK5XPXSjyoUDR">
            13.1.2 Ökad hjälp till världens flyktingar
          </head>
          <p xml:id="i-AKgnCVHhgMLTRDUK1e7fKf">
            Krig och naturkatastrofer tenderar allt som oftast att skapa
            oerhörda migrationsströmmar. Ofta flyr människor inom det egna
            landet, eller till direkt närliggande länder. Sverigedemokraterna
            ser det som viktigt att bidra med insatser för att bistå dessa
            utsatta människor på flykt.
          </p>
          <p xml:id="i-Wo2J3Un67cnhyr4gYo6Q3U">
            Av de drygt 1,3 miljoner invandrare som Sverige tagit emot sedan
            1980 har mindre än 10 procent varit flyktingar med ett konstaterat
            skyddsbehov. Av dessa har enbart drygt hälften klassats som flyktingar
            enligt flyktingkonventionen. Samtidigt erhåller FN:s flyktingorgan
            UNHCR, som ansvarar för mer än 43 miljoner människor varav mer
            än en tredjedel är verkligt nödställda flyktingar, endast en halv
            miljard kronor per år från regeringen. Sett i kontrast mot de
            tiotals miljarder kronor flyktingmottagningen i Sverige kostar,
            som i jämförelse kan erbjuda enbart ett fåtal människor hjälp,
            ter sig nuvarande satsningar oerhört felprioriterade.
          </p>
          <p xml:id="i-Vi5n7LneAieyZL1oZzj57K">
            Med vetskapen att det för varje satsad krona går att hjälpa betydligt
            fler människor i krisområdenas närhet än vad som är möjligt i
            Sverige anser Sverigedemokraterna det vara en varken klok, rättvis
            eller human flyktingpolitik som i dagsläget bedrivs. Vi ämnar
            därför föreslå utökade medel till UNHCR med delar av de besparingar
            vi beräknar göra genom en balanserad invandringspolitik.
          </p>
          <head type="h3" xml:id="i-CssNexyXcFLiMkZ5krVGMT">
            13.1.3 Långsiktigt utvecklingssamarbete
          </head>
          <p xml:id="i-S5spXMbg287RZ59ijkaiXQ">
            Även om humanitära insatser för att lindra nöd och rädda liv
            är av stor vikt är det långsiktiga målet att ha förebyggande arbete
            som i den mån det är möjligt kan förebygga att akuta humanitära
            kriser uppstår och att landet självt blir bättre på att hantera
            kriser av olika slag.
          </p>
          <p xml:id="i-TnfA8RMLeYphVkgMp5FJQp">
            En långsiktig plan med tydliga målsättningar och tidsbegränsning
            i biståndet torde också vara viktigt för att motverka att mottagarländernas
            regeringar förlitar sig så mycket på långsiktig hjälp utifrån
            att de själva inte tar eget ansvar för sitt lands utveckling.
            Det långsiktiga målet måste vara ett bistånd som ger verkligt
            resultat och leder till att länder blir oberoende av bistånd.
          </p>
          <head type="h3" xml:id="i-8RfRNoUyFpe5YbpBaZLoNr">
            13.1.4 Prioritering av länder
          </head>
          <p xml:id="i-PZUUgV5YZhysNerUA2eSiH">
            En målsättning med svenskt bistånd bör vara att förstärka länder
            som går i en positiv riktning och att det inte ska löna sig att
            missköta landets ekonomi, välfärdssatsningar och bryta mot internationella
            konventioner gällande mänskliga rättigheter. Denna ambition är
            dock inte alltid förenlig med viljan att prioritera de minst utvecklade
            och fattigaste länderna då de också ofta brister i kapaciteten
            att hantera biståndsmedel. Det är därför viktigt med ett flexibelt
            bistånd anpassat efter situationen som råder i olika länder, där
            bistånd till länder med svaga institutioner i första hand bör
            gå genom det civila samhället. Det bör även finnas en flexibilitet
            i att kunna avbryta eller fasa ut bistånd om det visar sig att
            det sker så allvarliga brott mot grundläggande mänskliga rättigheter
            att det är läge att visa tydligt avståndstagande eller att biståndet
            visar sig vara fungibelt, det vill säga möjliggör att resurser
            frigörs för skadliga och kontraproduktiva ändamål.
          </p>
          <head type="h3" xml:id="i-F2oUXBR6yiQQNhoFvEe3CZ">
            13.1.5 God samhällsutveckling
          </head>
          <p xml:id="i-554F39Y719FMs5SQqvCVTt">
            I det långsiktiga målet att länder ska bli oberoende av bistånd
            är det givet att insatser som bidrar till en god ekonomisk utveckling
            är avgörande för en framgångsrik fattigdomsbekämpning. Vi ser
            därför positivt på insatser som kan gynna god handel, ett fördelaktigt
            ekonomiskt klimat och motverka korruption. Det kan även handla
            om utbildning i företagande för att stimulera människor att starta
            företag och att förstärka goda företagarinitiativ. För att en
            ekonomisk utveckling ska gynna ländernas medborgare är det väsentligt
            att en god ekonomisk utveckling går hand i hand med utvecklandet
            av en demokratisk statsapparat och respekt för mänskliga rättigheter.
            I den sortens arbete är det dock viktigt att skilja mellan grundläggande
            mänskliga rättigheter och demokratiska principer och att gå in
            och detaljstyra länders politiska inriktningar, till exempel med
            att överföra svensk abortpolitik och genuspedagogik. Vi menar
            också att det behövs tydligare riktlinjer och ett ökat ansvarstagande
            för hur pengar till dessa ändamål används.
          </p>
          <p xml:id="i-5Sfk2Y89bBhma5NA8sMDYP">
            En viktig del av biståndet är att förmedla kunskap. Ett mål i
            svenskt biståndsarbete bör vara att förmedla kunskap och erfarenheter
            som människor i landet själva kan dra nytta av och som kan bidra
            till landets utveckling långsiktigt, så kallad hjälp till självhjälp,
            i stället för att försätta dem i ett ekonomiskt beroende.
          </p>
          <head type="h3" xml:id="i-Dk5j6XrCdAdCoWdqaxqQoW">
            13.1.6 Klimatåtgärder
          </head>
          <p xml:id="i-3EfYwxDRY7uNRpd9ECzLbe">
            Vi vill även inom ramen för vårt biståndsmål satsa på klimatåtgärder
            i tredje världen. Sverige lägger idag stora resurser på att minska
            utsläppen av CO 2 i vårt eget land. Även om detta är lovvärt är
            det ett faktum att CO 2 -utsläpp alldeles uppenbart är en global
            fråga som kräver globala insatser. I västvärlden har vi lärt oss
            av våra misstag när det gäller industrialisering och klimatpåverkan.
            Om utvecklingsländerna ska nå målet om en hållbar utveckling är
            satsningar på miljö och klimat avgörande för att motverka en än
            mer negativ påverkan på vår miljö.
          </p>
          <head type="h2" xml:id="i-159ZGo1dpXAjYdpsFa9wz">
            13.2 Förmedlare och aktörer
          </head>
          <head type="h3" xml:id="i-KnuziaoMLh2UhmcTKXGsLf">
            13.2.1 Styrelsen för internationellt utvecklingssamarbete (Sida)
          </head>
          <p xml:id="i-YWaDpnvvkV2Vyn1pvDGVXY">
            Sida hanterar en stor del av regeringens biståndsanslag och det
            vilar ett stort ansvar på Sida att svenska biståndsmedel används
            på ett effektivt och resultatinriktat sätt. Sverigedemokraterna
            ser allvarligt på de brister Sida har uppvisat i att på ett effektivt
            sätt hantera svenskt bistånd. 95 96 Genom bättre rutiner och åtgärder
            för att komma åt oegentligheter och brister gällande inköp och
            upphandling kan pengar sparas till bättre ändamål. Sverigedemokraterna
            ser därför positivt på att det under förra mandatperioden skett
            en omorganisering i Sida och en utveckling mot ett mer effektivt
            och öppet bistånd. Dock tycker vi att organiseringen och fördelningen
            av biståndet ytterligare behöver ses över för att uppnå målet
            att varje krona ska satsas där den gör som mest nytta.
          </p>
          <head type="h3" xml:id="i-XYrJNx2teqCgB1NuizyRhN">
            13.2.2 Budgetstöd
          </head>
          <p xml:id="i-41WtYfeWuidGrZaVi8DuSy">
            Biståndsformen budgetstöd betalas ut direkt till mottagarlandets
            statskassa och det ställer stora krav på mottagarländernas kapacitet.
            Om budgetstödet inte är tillräckligt kontrollerat menar vi att
            risken är överhängande att biståndspengar kan bidra till att resurser
            frigörs till ändamål som svenska biståndspengar inte var avsedda
            för, exempelvis vapen och militär. En ordentlig uppföljning av
            resultat och tydliga krav och verktyg för öppenhet, transparens
            och uppföljning i hur den aktuella regeringen väljer att använda
            budgetstödet är också nödvändigt. Det måste undvikas att budgetstöd
            går till länder med stora korruptionsproblem. På grund av de brister
            som idag finns gällande styrning och kontroll av denna form av
            bistånd och de risker som är förenade med detta väljer vi att
            avveckla denna form av bistånd. I stället vill vi satsa extra
            resurser på Sidas ramorganisationer som riktar sig till det civila
            samhället och humanitära insatser i den utsträckningen vi bedömer
            att pengarna kommer till bättre nytta.
          </p>
          <head type="h3" xml:id="i-RaQP577DzaQA2vtF6P8iYx">
            13.2.3 EU:s utvecklingspolitik
          </head>
          <p xml:id="i-PdR6FGrJMfLuBp8dF6iS7X">
            Sverige ger även en ansenlig summa till EU:s utvecklingssamarbete.
            Av de pengarna betalar EU ut generellt budgetstöd till ett stort
            antal länder. Sverigedemokraterna anser att EU-kommissionen i
            alltför liten grad väger in de risker som finns med denna form
            av bistånd. Europaparlamentets egen utvärdering av budgetstödet
            visar att budgetstöd är svårt att följa upp och har haft begränsad
            effekt på fattigdomsminskning och demokratiutveckling. 97 Man
            framhåller också att bland de 27 AVS-länder där allmänt budgetstöd
            ingår i planeringen finns flera länder med utbredd korruption.
            Utifrån detta menar Sverigedemokraterna att Sverige bör lyfta
            fram att villkoren för EU:s budgetstöd bör skärpas, i synnerhet
            vad gäller risken att betala generellt budgetstöd till länder
            med korruption. Vi vill i sammanhanget understryka att vi inte
            kan ställa oss bakom en samordning av biståndet mellan medlemsstaterna
            som innebär en maktförskjutning till EU och en urholkning av medlemsstaternas
            egna utrikespolitiska intressen och rätt att driva sin egen utvecklingspolitik.
          </p>
          <head type="h3" xml:id="i-WAwCk8kBUQV8huNrVhL8ZT">
            13.2.4 Svenska och multilaterala organisationer
          </head>
          <p xml:id="i-5CAKY9MBHjjzuC7y1iihU4">
            För att nå ut till de mest utsatta människorna är svenska organisationer
            som verkar bland gräsrötter i det civila samhället ett bra verktyg.
            Svenska organisationer kan också bygga upp ett gott samarbete
            med lokala organisationer och få en lokal förankring i de biståndsprojekt
            som bedrivs. De svenska biståndsorganisationerna kan omfatta ett
            brett spektrum av insatser och stötta befolkningen att påverka
            regeringar mot korruption och till en god samhällsutveckling.
            På grund av det viktiga arbete som vi anser att de svenska organisationerna
            utför vill vi skjuta till extra resurser för detta ändamål.
          </p>
          <p xml:id="i-3rjtuGJHmJL3AiauGseKCt">
            Många av de multilaterala organisationerna såsom Världsbanken
            och FN:s organisationer, till exempel UNHCR, Unicef, utför ett
            mycket gott och bra arbete som Sverigedemokraterna anser vara
            viktigt att stödja. Sveriges inflytande över hur pengarna används
            i multilaterala organisationer behöver dock förbättras. Sverigedemokraterna
            ser positivt på de granskningar som regeringen initierat men önskar
            ytterligare åtgärder för en tydligare uppföljning, öppenhet och
            transparens gällande biståndsmedel till multilaterala organisationer.
          </p>
          <head type="h2" xml:id="i-PzDs2poVeBaG92327GqNhH">
            13.3 Internationell samverkan
          </head>
          <p xml:id="i-X4D6e3wSgBAQXvBj4qYcSF">
            Sveriges samarbeten med omvärlden ska vila på en grund av ömsesidigt
            förtroende och gemensamma intressen. Samtidigt är det viktigt
            att sådana samarbeten också vilar på en samsyn om vilka arbetsområden
            som bör vila på internationella samarbeten och vilka som är varje
            lands enskilda ansvar.
          </p>
          <p xml:id="i-9oxNBBK4fZocP4gwmNUu4h">
            Regeringen har uttalat att målet för utgiftsområdet Internationell
            samverkan är att säkerställa Sveriges intressen i förbindelserna
            med andra länder. Därför är det förvånande att regeringen alltmer
            lägger sig platt inför att Sveriges utrikespolitik mer och mer
            undermineras av EU:s förstärkta roll på den utrikespolitiska arenan.
            Regeringen och utrikesministern har vid tidigare tillfällen uttryckt
            att EU:s utrikespolitik är vår utrikespolitik. Sverigedemokraterna
            kan inte ställa sig bakom denna utveckling att alltmer av utrikespolitiken
            ska förflyttas från respektive medlemsland till EU och dess utrikestjänst
            EEAS. Sverigedemokraterna vill i stället värna och stärka svenska
            utrikespolitiska intressen. Vare sig mellan medlemsstaterna eller
            inom kommissionen verkar det finnas utrymme för konsensus inom
            alla områden av utrikespolitiken. Därför finns det all anledning
            att återgå till det tidigare systemet med samordnad utrikespolitik
            endast i de frågor där det finns samsyn, i stället för att med
            organisatoriska medel försöka ge en bild av enhetlighet som inte
            finns.
          </p>
          <p xml:id="i-3xDtbsapyegmuoNbRqmDp3">
            Sverigedemokraterna anser däremot att det nordiska samarbetet
            fyller en mycket viktig funktion. De nordiska länderna har ett
            starkt gemensamt kulturarv och samarbetet mellan de nordiska länderna
            bör vila på en grund av ömsesidigt förtroende och gemensamma intressen.
            Det nordiska samarbetet är inte minst viktigt i händelse av kris
            i något av våra grannländer. Sverigedemokraterna välkomnar därför
            att samarbetet inom samhällsskydd och beredskap fördjupas. Sverigedemokraterna
            anser vidare att det nordiska försvarspolitiska samarbetet kan
            fördjupas ytterligare. Vi tycker att detta är viktigt så länge
            dessa samarbeten är rationella, har ett mervärde och den nationella
            beslutanderätten gällande varje lands operativa förmåga får finnas
            kvar. Kultursamarbetet utgör en av grundvalarna i det gemensamnordiska
            arbetet. Med tanke på vårt starka gemensamma kulturarv menar Sverigedemokraterna
            att ett samarbete för att just stärka och bevara vårt kulturarv
            och den nordiska identiteten är av vikt i det nordiska samarbetet.
          </p>
          <head type="h2" xml:id="i-3dah8c9N2DxAtRbxPbVYt6">
            13.4 Nordiskt försvars- och säkerhetssamarbete
          </head>
          <p xml:id="i-CrtmV3iLtpcUizZrE8Mj8N">
            Sverigedemokraterna är mycket positiva till den så kallade Stoltenbergrapporten,
            som författades av Norges förre utrikesminister Thorvald Stoltenberg
            på uppdrag av samtliga nordiska utrikesministrar. Med utgångspunkt
            i rapporten vill Sverigedemokraterna öka det nordiska samarbetet
            inom en rad frågor på försvars- och säkerhetsområdet.
          </p>
          <p xml:id="i-9fnkqWVgXj6qwhYeokKJmC">
            Vi ser förtjänsten dels i att de nordiska länderna har väldigt
            lätt för att samarbeta emedan vi är så pass lika varandra, dels
            i att varje satsad skattekrona gör mer nytta om den satsas gemensamt
            i stället för var för sig.
          </p>
          <head type="h3" xml:id="i-PC5o7qACQmwoKv8FRUUZ5z">
            13.4.1 Luftförsvar och luftövervakning
          </head>
          <p xml:id="i-CSAZKC6iKyXVuD4kFHibEH">
            Vad avser luftförsvar så vill vi i ett kortare perspektiv ta
            initiativ för ett tätare samarbete vad gäller gemensam nordisk
            luftövervakning och luftförsvar över Island. I ett längre perspektiv
            bör nordisk personal skickas till Keflavik på permanent basis.
            De nordiska flygvapnen knyts därmed närmare varandra och utvecklar
            samarbetet i skarpt läge. I princip borde de nordiska flygvapnen
            klara luftövervakningen över hela det nordiska luftrummet inklusive
            Island utan att vara avhängiga Nato.
          </p>
          <p xml:id="i-DxqqSNBzZUhAdGC1USCddu">
            På längre sikt bör vi utveckla gemensam infrastruktur för luftövervakning,
            såsom radarstationer och kommandocentraler.
          </p>
          <head type="h3" xml:id="i-LYosYzboPXwquZjzTeiE91">
            13.4.2 Havsövervakning och satellitsystem
          </head>
          <p xml:id="i-59fS3WderqHuvbiSGSjk5A">
            De nordiska länderna bör även utveckla ett system för övervakning
            av havsområdena. De nordiska havsområdena är gigantiska och ett
            samarbete bör vila på två delar, varav en ansvarar för Atlanten
            och Barents hav medan den andra ansvarar för Östersjön med ett
            gemensamt, överordnat system. Sverige och Finland har exempelvis
            redan en militär utväxling vad gäller övervakning av Östersjön.
            Detta bör kunna vidareutvecklas till att innefatta även övriga
            nordiska länder.
          </p>
          <p xml:id="i-TQxWfo1XdK9y7i7uVTyJie">
            I samband med detta bör även en nordisk maritim enhet sättas
            upp, bestående av ländernas kustbevakningar och räddningstjänster.
            Det är också av yttersta vikt att de nordiska länderna utvecklar
            isbrytarkapacitet vid Arktis för att inte tappa konkurrensfördelar
            gentemot USA, Kanada och Ryssland, vilka alla har isbrytarkapacitet
            idag. Isbrytarkapacitet i arktiska förhållanden är mycket kostsamt
            och bör därför utvecklas gemensamt.
          </p>
          <p xml:id="i-NhKaWyZgyQd5TmhdLdBDYH">
            För att möjliggöra övervakning och insatser i de enorma nordiska
            havsområdena måste ett gemensamt satellitsystem för övervakning
            och kommunikation också utvecklas. Idag köper de nordiska länderna
            nödvändiga tjänster från annan part, men givet att man utvecklar
            systemen gemensamt kan man på sikt spara pengar genom att slippa
            köpa satellittjänsterna. Det är dock osannolikt att det är ekonomiskt
            försvarbart att utveckla satellitsystem för ett enskilt nordiskt
            land.
          </p>
          <head type="h3" xml:id="i-8sPKKSPFxSuRhy4BbVNQMN">
            13.4.3 Ambassadsamarbete
          </head>
          <p xml:id="i-EPbY1nMncFP6XoSTsfZ7xM">
            De nordiska länderna bör samverka med sina beskickningar utomlands.
            I princip finns det inga argument varför de olika ländernas ambassader
            inte skulle kunna inrymmas inom samma fastigheter. Detta är exempelvis
            fallet i Berlin men tyvärr inte på särskilt många fler orter med
            nordiska ambassader eller konsulat. Det finns tveklöst stora besparingsmöjligheter
            genom att samverka på beskickningsområdet, samtidigt som samarbetet
            i utrikesfrågor ökar och vi drar lärdom av varandra.
          </p>
          <head type="h3" xml:id="i-KprJgPUrDNXAhKgZ4FZddC">
            13.4.4 Solidaritetsförklaring
          </head>
          <p xml:id="i-CTJRvEkADR5DP1VhDTZEJX">
            De nordiska länderna bör gemensamt uttala sig om en solidaritetsförklaring
            där vi beskriver hur vi avser reagera och hjälpa varandra i händelse
            av att ett enskilt land hamnar i trångmål, exempelvis vid ett
            yttre angrepp eller otillbörlig press. Den befintliga förklaringen
            är inte tillfredsställande. Utgångspunkten med en solidaritetsförklaring
            är att den ska vara just en solidaritetsförklaring och alltså
            ömsesidig.
          </p>
          <head type="h1" xml:id="i-6JTpnMz7qPGTPXU9nc5Yn9">
            14 Suveränitet
          </head>
          <p xml:id="i-BaWrqaqHxwJmMgnxBsoDCw">
            Vårt land är unikt och vårt samhälle har formats under tusentals
            år. Vårt leverne är på många sätt kopplat till den plätt på jorden
            som är vår, och det är vi som själva vet bäst hur vi vill leva.
            Det är därför en självklarhet att det bör vara upp till de svenska
            medborgarna och folkvalda att fatta avgörande beslut om lagar
            och förordningar som påverkar våra liv.
          </p>
          <head type="h2" xml:id="i-7ErDMvspRfkKrJAQb53e77">
            14.1 Samarbetet som förlorade verklighetsförankring
          </head>
          <p xml:id="i-5gfZXXnVQzS4sxrE2ehtZE">
            Mot bakgrund av den utveckling som skett inom EU sedan Sverige
            blev medlem 1995 är det för Sverigedemokraterna lätt att konstatera
            att mycket av vad som i praktiken utlovades inte har uppfyllts.
            Inför folkomröstningen 1994 betonades att EU i huvudsak skulle
            syssla med övergripande frågor. I dag är det inte svårt att finna
            acceptans för påståendet att EU utvecklats i motsatt riktning.
            EU producerar mängder av detaljföreskrifter inom områden där de
            enskilda medlemsländernas kompetens är större.
          </p>
          <p xml:id="i-S6AijaFvf73KbPanLEVafm">
            Dessutom har EU accepterat att olika subventionssystem tillämpas
            inom unionen. Detta framgick inte heller av den information som
            delgavs 1994 och ses av Sverigedemokraterna som en ytterligare
            oroande utveckling.
          </p>
          <p xml:id="i-C446tfMEdCaG14RdVZ7cgY">
            Vår bedömning är att EU tagit formen av en gigantisk byråkrati
            som lever sitt eget liv långt borta från huvuddelen av medborgarna
            i medlemsländerna. Detta har inneburit att EU av många medborgare
            uppfattas som en organisation bestående och ledd av politiker
            utan kännedom om medborgarnas vardag eller de olika förutsättningar
            som råder i olika medlemsländer. Det är påtagligt att det i många
            medlemsländer växer fram en allt starkare misstänksamhet och oförståelse
            inför EU och dess organisation. Det bör nämnas att det också finns
            länder som uppvisar en större förståelse och tolerans gentemot
            EU. Sverigedemokraterna bedömer dock att den inställningen till
            stora delar kan tänkas bero på att länderna är nettobidragstagare
            i det omfördelningssystem av resurser som EU tillhandahåller.
          </p>
          <head type="h2" xml:id="i-FCNLcFeXSTcN6fTtkv1JrS">
            14.2 En allt tydligare överstatlighet
          </head>
          <head type="h3" xml:id="i-DLsAhq4AcxbnWXAYdHwWh2">
            14.2.1 Lissabonfördraget
          </head>
          <p xml:id="i-MBdnAu3acz9bp3hZ27Yg8M">
            I och med Lissabonfördragets införande står vi nu i en situation
            där det enligt Sverigedemokraterna är tveksamt om Sverige fortfarande
            kan kallas för en självständig stat. Fördraget innebär bland annat
            att möjligheten för det enskilda landet att självt ansvara för
            sin inhemska politik har minskat genom införandet av ytterligare
            möjligheter till tvingande beslut med kvalificerad majoritet inom
            EU-rådet samt möjligheten för kommissionen att lagstifta om detaljerna
            i egna genomförandeförordningar. Vi menar att det är synnerligen
            olämpligt att en svensk regering inte på ett tydligare sätt har
            motsatt sig denna förändring som enligt oss innebär en grov kränkning
            av det svenska självbestämmandet. Vår bedömning är att fördraget
            strider mot svensk grundlag och principen om att all offentlig
            makt utgår från folket.
          </p>
          <head type="h3" xml:id="i-KwfZo1S48sDtLzFtY6H43A">
            14.2.2 Momsbefrielsen
          </head>
          <p xml:id="i-8WHPTKaUyzbQ1ZXe41Prcz">
            Europeiska unionen har under några år drivit en process för att
            genomföra en harmonisering av momsreglerna mellan alla medlemsländer.
            För Sveriges del har det inneburit upprepade försök att tvinga
            Sverige till införandet av momsbeskattning också för ideella föreningar.
            Sverige har hittills lyckats motsätta sig detta, med motiveringen
            att ideella föreningar bedriver en så begränsad näringsverksamhet
            att skatteintäkterna från dessa skulle vara av blygsam natur,
            samtidigt som ett införande av moms skulle medföra betydande svårigheter
            för merparten av dessa föreningar att fortsätta sin verksamhet.
            Kraven från EU har dock inte tystnat, utan i stället har frågan
            drivits så långt att Sverige nu riskerar att hamna i EU-domstolen
            för sitt motstånd.
          </p>
          <p xml:id="i-Me6FeFxdtDMdFuCUdm1ppk">
            Detta menar Sverigedemokraterna är ett typexempel på hur unionens
            överstatliga tendenser ger negativa konsekvenser för svenska folket.
            De ideella föreningarnas verksamhet, med eldsjälar i allt från
            idrottsklubbar till andra intresseorganisationer, är en definitiv
            hörnsten i folkrörelsen Sverige och vi menar att deras befrielse
            från skatt är något som absolut bör bevaras. Även om regeringen
            lovat att ta strid i denna fråga har man redan visat på vilja
            att kompromissa och vi befarar att Sverige på sikt tvingas uppge
            motståndet mot momsbeläggningen, givet ett fortsatt, oförändrat
            medlemskap.
          </p>
          <head type="h3" xml:id="i-Lrze7eXiaEoVwQPUQdghU1">
            14.2.3 Den ihåliga subsidiaritetsprövningen
          </head>
          <p xml:id="i-VAsHepnCwy812oSUc2uQEK">
            Teoretiskt finns det för de nationella parlamenten en rätt och
            möjlighet att ompröva lagförslag som läggs fram från EU genom
            den så kallade subsidiaritetsprincipen. I realiteten är dock möjligheterna
            för parlamenten att motsätta sig de konkreta förslagen begränsade.
            Principen syftar nämligen till att prövningen enbart gäller på
            vilken nivå, centralt för hela EU eller nationellt, som den konkreta
            lagstiftningen ska ske. Däremot är det inte möjligt att framkalla
            en prövning av huruvida den nya lagen över huvud taget ska utformas.
            Det betyder att det enskilda parlamentet oavsett resultat i subsidiaritetsprövningen
            tvingas acceptera ny lagstiftning enligt beslut från EU och endast
            kan hoppas på att i bästa fall självt få formulera den nya lagen.
          </p>
          <head type="h3" xml:id="i-DFuHt4PihBSEdPAcZSoDtm">
            14.2.4 Europluspakten
          </head>
          <p xml:id="i-5P1wiKu634U9T1k7jufUsR">
            Sverigedemokraterna har en generell inställning om att det inte
            är bra för svensk ekonomi eller konkurrenskraft att vi binder
            oss till en samordnad finanspolitik med de övriga EU-länderna.
            Typexemplet är den finanspolitiska pakt som Sverige anslöt sig
            till under förra året. Trots att det i nuläget ser ut som om Sverige
            slipper de tvingande delarna av pakten är det vissa EU-länders
            förhoppning att reglerna i pakten blir en del av EU:s regelverk
            i framtiden. Vad gäller den så kallade Europluspakten anser vi
            att Sverige ska stå utanför. Det finns i dess utformning ett flertal
            punkter som är särskilt oroväckande och helt emot vår politik.
            Redan i paktens inledning slås fast att den är främst inriktad
            på områden som faller under den nationella behörigheten . Detta
            fokus bekräftas av de konkreta åtgärder som pakten förordar. Reglerna
            för lönesättning liksom riktade stödåtgärder för att underlätta
            kvinnors deltagande på arbetsmarknaden är exempel på enligt oss
            tydliga nationella angelägenheter. För oss är det självklart att
            formerna för anställningsskyddet ska bestämmas genom nationell
            lagstiftning, vilken ska tas fram i samråd med arbetsmarknadens
            parter. Även pensioner och deras storlek, vid vilken ålder de
            utfaller och hur deltagande i pensionssystemen utformas är nära
            sammankopplade med den nationella, svenska arbetsmarknadspolitiken.
            Även skatter på arbete, basen för bolagsskatt och alla andra frågor
            som rör underlag och formen för beskattning ska enligt vår mening
            fortsätta vara en sak för Sveriges riksdag att besluta om.
          </p>
          <p xml:id="i-2Kt4Aei3VUmmDHXUhhE54D">
            Utöver den grundläggande kränkningen av principen om nationellt
            självbestämmande motsätter vi oss den direkta innebörden av flertalet
            föreslagna åtgärder. Exempelvis menar vi att framtagandet av konkreta
            nationella åtaganden som varje medlemsstat måste sträva mot, med
            årligen höjda krav, inte är en lämplig modell för att öka konkurrenskraften.
            Vidare är det vår mening att lönerna i den offentliga sektorn
            inte ska användas som hävstång för den privata sektorn. Frågan
            om öppnandet av skyddade sektorer måste avgöras under ordnade
            former och ska inte hastas igenom som ett led i ett finanspolitiskt
            ramverk för EU27.
          </p>
          <p xml:id="i-Gzy5c19MucBU1JXvwE5XXj">
            Slutligen bör man ta i beaktande att den förstärkta krismekanismen,
            ESM, är ett led i arbetet att tvinga in länder, trots deras nationella
            självbestämmande, i ett ömsesidigt finanspolitiskt beroende. 6-pack,
            2-pack, pakter och krismekanismer ger tillsammans ett ramverk
            för att cementera en oundviklig likformighet.
          </p>
          <p xml:id="i-LTyE8vMEad9rXReWxzudcY">
            Kort sagt är Sverigedemokraternas inställning att finanspolitik,
            skatter, löner, anställningsskydd och pensioner ska bestämmas
            självständigt av Sverige och att samarbetet med EU som helhet
            såväl som dess enskilda medlemsstater inom dessa områden ska begränsas
            till ett frivilligt utbyte av information och lokal praxis.
          </p>
          <head type="h3" xml:id="i-A4219SeApLs66YZuHyQL8q">
            14.2.5 EU-nämndens irrelevans
          </head>
          <p xml:id="i-UFMad2Z4Ah9M55GMRbZtut">
            För att möjliggöra ett inflytande för riksdagen i EU-frågor har
            som bekant EU-nämnden instiftats. Denna nämnd rådgör fortlöpande
            med regeringen rörande aktuella ärenden till ministerrådet. I
            praktiken måste dock arbetsbelastningen och tidspressen erkännas
            vara så hög att något meningsfullt inflytande kan utövas endast
            i undantagsfall. Det här är ett strukturellt problem som Sverigedemokraterna
            bedömer vara svårt att lösa, oavsett regeringssammansättning.
            Detta menar vi ytterligare visar hur hopplöst det är att från
            landsnivå försöka utöva inflytande på EU-nivån.
          </p>
          <head type="h2" xml:id="i-Kn8WfywkmPrrovv8mDAxvR">
            14.3 EU och framtiden
          </head>
          <head type="h3" xml:id="i-C5Jrfp64a1reVHMMoKpsGW">
            14.3.1 Utvidgningen
          </head>
          <p xml:id="i-2H4u2tU8n7LMA7jojiLBTR">
            Det kan konstateras att planerna på unionens utvidgning fortskrider.
            EU förhandlar i dagsläget om medlemskap med såväl Turkiet som
            flera Balkanländer. Sverigedemokraterna har från början motsatt
            sig ett turkiskt medlemskap i unionen, med utgångspunkten att
            landets demokratiska statsskick knappast kan anses vara stabilt
            och att det finns ett starkt inslag av islamistiska krafter i
            dess politiska liv. Vi anser det vara beklagligt att regeringen
            inte på ett tydligare sätt markerar mot ett turkiskt medlemskap
            i unionen.
          </p>
          <p xml:id="i-9EPFKyGTnBhzHBGUcJW3yS">
            Sverigedemokraterna menar att nya kandidatländers ekonomiska
            standard inte ska avvika negativt i alltför hög utsträckning i
            förhållande till det befintliga EU-snittet, mätt som BNP/capita.
            Det innebär en enorm ekonomisk påfrestning för de relativt rikare
            länderna att behöva bekosta de relativt fattigare länderna, som
            dessutom generellt sett åtnjuter en högre ekonomisk tillväxt.
            Den renodlade BNP/capitaskillnaden tenderar också att rendera
            i en okontrollerad migration över inte bara obevakade utan ofta
            helt nedmonterade gränser. I spåret av detta följer bland annat
            kriminalitet i olika former.
          </p>
          <head type="h3" xml:id="i-B2dLTpEiqR3t4AswPYCTjk">
            14.3.2 Dags att omförhandla medlemskapet
          </head>
          <p xml:id="i-2WRoXAJn11PZDBVKERJWtZ">
            Med hänvisning till de ovanstående exemplen är Sverigedemokraternas
            uppfattning att nackdelarna med ett svenskt medlemskap i EU kraftigt
            överväger fördelarna. Som handels- och exportinriktad nation ser
            vi det europeiska samarbetets allra största fördel i den inre
            marknaden den fria rörligheten av varor och tjänster. Det är därför
            Sverigedemokraternas ambition att Sverige omgående ska omförhandla
            sitt nuvarande medlemskap till att enbart omfatta EES, på i princip
            samma basis som Norge har idag. Under förutsättning att Sverige
            förhandlar motsvarande villkor skulle detta innebära en direkt,
            årlig nettobesparing på omkring tre fjärdedelar av nuvarande avgifter,
            vilket skapar ett utökat reformutrymme i mångmiljardklassen. 98
            Beroende på hur förhandlingarna faller ut om EU:s nya svällande
            budget kommer dessutom besparingen mest sannolikt att bli än större.
          </p>
          <p xml:id="i-9qUpu9bXocGAFpBhj2DuKR">
            Vi har för avsikt att beakta detta besparingsutrymme på EU-bidraget
            i vår långsiktiga budgetplanering.
          </p>
        </div>
        <div type="motSignatures">
          <list>
            <item xml:id="i-TT2Zj4Dz2ysemBfaoAKBpZ" who="i-DCyBt1A1WiAhi5tm5k4A7H">
              Jimmie Åkesson (SD)
            </item>
            <item xml:id="i-R9FJqU2YfLGxDieRozLF1p" who="i-FnfN9cA2cbqkM9kt541hzu">
              Thoralf Alfsson (SD)
            </item>
            <item xml:id="i-WM9pTeiEedzxdvc2Fv9JHu" who="i-CDKhUdmb1S9QFH6sC7PTmi">
              Erik Almqvist (SD)
            </item>
            <item xml:id="i-15reZTV2DMAenxGQA1RihE" who="i-NXkJirA9Eh3xDV8PPU3eVE">
              Kent Ekeroth (SD)
            </item>
            <item xml:id="i-UmJtctcxZD88C8PyHfWgiV" who="i-DF6yJMSNGfT6HwisDSi4qz">
              Josef Fransson (SD)
            </item>
            <item xml:id="i-MVXGZXTBvZkgeRSVjZz6GK" who="i-9P5NZaksQybZxn8tBxUxvh">
              Carina Herrstedt (SD)
            </item>
            <item xml:id="i-AFQrGmosYQuuAm7S1yXu1H" who="i-Qp2niWCpNoBB3vkdyrUBC7">
              Lars Isovaara (SD)
            </item>
            <item xml:id="i-TdRJcam7qo8WYowzE5HT12" who="i-Uj8BaU1ExHbpKGVGx2k7Ed">
              Mikael Jansson (SD)
            </item>
            <item xml:id="i-EcRm7nuxwUQuPXi1461ww6" who="i-9aV6a5JgMMU7racuNkrEgj">
              Richard Jomshof (SD)
            </item>
            <item xml:id="i-AZyvgDaCvUZDa6U5w4LccW" who="i-4sEtGRPnuog5ACjegAtakj">
              Mattias Karlsson (SD)
            </item>
            <item xml:id="i-TnpUdVcpN8VJUA6iFhHEQ3" who="i-VFaAexqzCaq9JmKCfc1WJ9">
              Julia Kronlid (SD)
            </item>
            <item xml:id="i-QdsbZQukGdP5kJytZ4jYQQ" who="i-45Ku79yUMEXGE2zwpUReMK">
              David Lång (SD)
            </item>
            <item xml:id="i-MpBNNaDrRmUsRwpfigBWz2" who="i-XRXtPdXG8Ahj3n8huVdjCn">
              Per Ramhorn (SD)
            </item>
            <item xml:id="i-CnNzad9vNvBbihhnxTK9gv" who="i-TJXJRG7PGZM8NUN9QQ1EdE">
              Margareta Sandstedt (SD)
            </item>
            <item xml:id="i-U1mzCCR5o2EmLmCanfGsQY" who="i-G6h5eGLouuQFhsrn32jgsV">
              Johnny Skalin (SD)
            </item>
            <item xml:id="i-Fskc69M5ktBRpsi4BNCkLp" who="i-TrXGyxsScvTSQxnJXvtZZW">
              Sven-Olof Sällström (SD)
            </item>
            <item xml:id="i-F8bjV3Nqi4TK1ryuYNLU8p" who="i-TKwDinNn4twnLieK52EXRu">
              Björn Söder (SD)
            </item>
            <item xml:id="i-LBsegB3TGdb3dExGAdjWbt" who="i-3696oVKriehw68Akbp9JnA">
              Tony Wiklander (SD)
            </item>
            <item xml:id="i-3b4J7j4UL2kJRrSKQ6v5sN" who="i-AR2qqDPUQpxw9v9Lv1Da3q">
              Jonas Åkerlund (SD)
            </item>
          </list>
        </div>
      </div>
    </body>
  </text>
</TEI>
