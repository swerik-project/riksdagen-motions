<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201415-UU-02993">
  <teiHeader>
    <fileDesc>
      <titleStmt>
        <title>Frihet och utveckling i världen</title>
        <author corresp="i-9Rr7JqtzHpZv84evqPH4D8">av Karin Enström m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2014/15:2993 av Karin Enström m.fl. (M)</title>
          <idno type="rdwebb">H2022993</idno>
          <rs type="number">2993</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H2022993/text</ref>
          <ref type="dokument_url_html">http://data.riksdagen.se/dokument/H2022993</ref>
          <ref type="dokumentstatus_url_xml">http://data.riksdagen.se/dokumentstatus/H2022993</ref>
          <ref type="docx">http://data.riksdagen.se/fil/B7F9E654-A2B1-4CF7-B0EC-D813F3BA6A89</ref>
          <ref type="pdf">http://data.riksdagen.se/fil/8CC3B148-7377-4FF1-A106-15317D98B317</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-HAhJoyMXKr6u13gLG6SszU</idno>
            <name>Hillevi Engström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5iLkMds96DbsdoQ1H5obCT</idno>
            <name>Sofia Arkelsten</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-GJLL78ePjJhSXVWBYyRW8t</idno>
            <name>Margareta Cederfelt</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-29sSodYVXoni9iia1vszCy</idno>
            <name>Göran Pettersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-LmthhHLPxzMMpEiXSys13u</idno>
            <name>Ulrika Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-9n7pNEBh3PardHSPDba6Ls" type="signed"/>
        <correspContext corresp="i-9n7pNEBh3PardHSPDba6Ls">
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-HAhJoyMXKr6u13gLG6SszU"/>
          <note type="signatory" corresp="i-5iLkMds96DbsdoQ1H5obCT"/>
          <note type="signatory" corresp="i-GJLL78ePjJhSXVWBYyRW8t"/>
          <note type="signatory" corresp="i-29sSodYVXoni9iia1vszCy"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-LmthhHLPxzMMpEiXSys13u"/>
          <note type="signatory" corresp="i-9xarzmckV5SS8EyJPN5b3x"/>
        </correspContext>
        <correspAction type="submitted" xml:id="i-GYgtqD4nU1SvkAvQHfdJXU">
          <date when="2014-11-10"/>
          <time when="17:52:45"/>
        </correspAction>
        <correspAction type="reviewed" xml:id="i-KszPgdMMD1TgvuQwBMuBMR">
          <date when="2014-11-11"/>
          <time when="08:54:15"/>
        </correspAction>
        <correspAction type="referred" xml:id="i-SnUYyo5rCeRMwVT4utTEz7">
          <date when="2014-11-12"/>
        </correspAction>
        <correspAction type="assigned" xml:id="i-157MCdxtMFiHGYpwRdgxYZ">
          <date when="2018-06-05"/>
          <time when="10:34:06"/>
        </correspAction>
        <correspContext corresp="i-157MCdxtMFiHGYpwRdgxYZ">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-DxNBbU7nR5PFnKqfXQErkM"/>
        <correspContext corresp="i-DxNBbU7nR5PFnKqfXQErkM">
          <ref type="uppgift">2014/15:UFöU5</ref>
          <ref type="ref_dok_id">H201UFöU5</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UFöU5</ref>
          <ref type="ref_dok_titel">Säkerhetspolitisk inriktning - Sveriges försvar för perioden 2016-2020</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TMrZ79mk2CHkLiY7Mrqyz1"/>
        <correspContext corresp="i-TMrZ79mk2CHkLiY7Mrqyz1">
          <ref type="uppgift">2014/15:UU11</ref>
          <ref type="ref_dok_id">H201UU11</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU11</ref>
          <ref type="ref_dok_titel">Strategisk exportkontroll 2014 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-5L5Co7cYYxyGFe4Jv2RB8Y"/>
        <correspContext corresp="i-5L5Co7cYYxyGFe4Jv2RB8Y">
          <ref type="uppgift">2014/15:UU9</ref>
          <ref type="ref_dok_id">H201UU9</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU9</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MmQbkmUk3Rr6nG6JLim75a"/>
        <correspContext corresp="i-MmQbkmUk3Rr6nG6JLim75a">
          <ref type="uppgift">2014/15:UU15</ref>
          <ref type="ref_dok_id">H201UU15</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU15</ref>
          <ref type="ref_dok_titel">FN och mänskliga rättigheter i svensk utrikespolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MUcd31qXsJyyHfrLT5BxhU"/>
        <correspContext corresp="i-MUcd31qXsJyyHfrLT5BxhU">
          <ref type="uppgift">2014/15:NU13</ref>
          <ref type="ref_dok_id">H201NU13</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">NU13</ref>
          <ref type="ref_dok_titel">Riksrevisionens rapport om effektivitet i exportgarantisystemet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3t8CPrayzEd5oVR2Q5W4do"/>
        <correspContext corresp="i-3t8CPrayzEd5oVR2Q5W4do">
          <ref type="uppgift">2016/17:UU5</ref>
          <ref type="ref_dok_id">H401UU5</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU5</ref>
          <ref type="ref_dok_titel">Politiken för global utveckling i genomförandet av Agenda 2030</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-9XHXsuH95uempYxRfb1Gvt"/>
        <correspContext corresp="i-9XHXsuH95uempYxRfb1Gvt">
          <ref type="uppgift">2014/15:UU10</ref>
          <ref type="ref_dok_id">H201UU10</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2014</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-EQqXq7RaHzsGp6ZjsegFUJ"/>
        <correspContext corresp="i-EQqXq7RaHzsGp6ZjsegFUJ">
          <ref type="uppgift">2014/15:UU2</ref>
          <ref type="ref_dok_id">H201UU2</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LLnqDarH66yLUAf9JHjkF"/>
        <correspContext corresp="i-LLnqDarH66yLUAf9JHjkF">
          <ref type="uppgift">2014/15:SfU11</ref>
          <ref type="ref_dok_id">H201SfU11</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SfU11</ref>
          <ref type="ref_dok_titel">Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7rzbJUuxTtFjuUiGxb5iVM"/>
        <correspContext corresp="i-7rzbJUuxTtFjuUiGxb5iVM">
          <ref type="uppgift">2014/15:JuU14</ref>
          <ref type="ref_dok_id">H201JuU14</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">JuU14</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2014/15:2993 av Karin Enström m.fl. (M) Frihet och utveckling i världen</div>
      </div>
      <div type="motBody">
        <div type="TOC" xml:id="i-QLPQEqozYnNuYDfxjtzoac">
          <head xml:id="i-NM1NhWgJKL7U4cUp8zcB6C">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Motivering
            </item>
            <item style="indent-level: 1">
              1.Inledning – Sverige tar ansvar i en orolig värld
            </item>
            <item style="indent-level: 1">
              2.Demokrati, folkrätt och mänskliga rättigheter – Grunden för
              vår utrikespolitik
            </item>
            <item style="indent-level: 2">
              2.1Våra värderingar
            </item>
            <item style="indent-level: 2">
              2.2Värnandet av de mänskliga fri- och rättigheterna
            </item>
            <item style="indent-level: 2">
              2.3Ökad frihet för världens kvinnor
            </item>
            <item style="indent-level: 2">
              2.4Mänskliga rättigheter för alla
            </item>
            <item style="indent-level: 2">
              2.5Frihet i den digitala världen
            </item>
            <item style="indent-level: 1">
              3. Internationellt samarbete
            </item>
            <item style="indent-level: 2">
              3.1 Vårt Europa
            </item>
            <item style="indent-level: 2">
              3.2 En större union med välmående grannar
            </item>
            <item style="indent-level: 2">
              3.3 EU:s röst i världen
            </item>
            <item style="indent-level: 2">
              3.4 Det nordiska samarbetet
            </item>
            <item style="indent-level: 2">
              3.5 Nato – en säkerhetspolitisk hörnsten
            </item>
            <item style="indent-level: 2">
              3.6 Ett reformerat och starkare FN
            </item>
            <item style="indent-level: 1">
              4. Vår tids säkerhetspolitiska utmaningar
            </item>
            <item style="indent-level: 2">
              4.1 Globaliseringens förändringskraft
            </item>
            <item style="indent-level: 2">
              4.2 Miljö, klimat och hållbar utveckling – centrala säkerhetsfrågor
            </item>
            <item style="indent-level: 2">
              4.3 Kampen mot terrorismen och dess drivkrafter
            </item>
            <item style="indent-level: 2">
              4.4 Svaga och sönderfallande stater
            </item>
            <item style="indent-level: 2">
              4.5 Ökad säkerhet genom internationella avtal och exportkontroll
            </item>
            <item style="indent-level: 2">
              4.6 Säkerheten i vår del av Europa
            </item>
            <item style="indent-level: 1">
              5. En öppnare värld genom handel, utveckling och bistånd
            </item>
            <item style="indent-level: 2">
              5.1 Handel för välstånd och utveckling
            </item>
            <item style="indent-level: 2">
              5.2 En bredare syn på utveckling
            </item>
            <item style="indent-level: 2">
              5.3 Biståndet som stöd till utveckling
            </item>
            <item style="indent-level: 2">
              5.4 Ett starkare stöd för kvinnor och barn
            </item>
            <item style="indent-level: 2">
              5.5 Biståndet som verktyg för demokratin
            </item>
            <item style="indent-level: 2">
              5.6 Nya utvecklingsmål – bortom 2015
            </item>
            <item style="indent-level: 2">
              5.7 Global migration och utveckling
            </item>
          </list>
        </div>
        <div type="motProposal" subtype="förslag">
          <head xml:id="i-VWXW8daQ3UYYrNdAPKqDhw">
            Förslag till riksdagsbeslut
          </head>
          <list style="ol">
            <item xml:id="i-MFKYto5v5Z81ypweRYkUqq">
              Riksdagen tillkännager för regeringen som sin mening vad som
              anförs i motionen om inriktningen av utrikespolitiken.
            </item>
            <item xml:id="i-NJ7HJPueSuaiNX6pjdGiAV">
              Riksdagen tillkännager för regeringen som sin mening vad som
              anförs i motionen i avsnitt 1 Inledning – Sverige tar ansvar i
              en orolig värld.
            </item>
            <item xml:id="i-Dfv3nE7ArYuEjXi4Uk6bRb">
              Riksdagen tillkännager för regeringen som sin mening vad som
              anförs i motionen i avsnitt 2 Demokrati, folkrätt och mänskliga
              rättigheter – Grunden för vår utrikespolitik.
            </item>
            <item xml:id="i-UmapNbDWQjuZ9M6ufvRrnm">
              Riksdagen tillkännager för regeringen som sin mening vad som
              anförs i motionen i avsnitt 2.1 Våra värderingar.
            </item>
            <item xml:id="i-UY5f1z5VcrNndS8zuYwpDT">
              Riksdagen tillkännager för regeringen som sin mening vad som
              anförs i motionen i avsnitt 2.2 Värnandet av de mänskliga fri-
              och rättigheterna.
            </item>
            <item xml:id="i-9esvfE8w48m555oARkxoxX">
              Riksdagen tillkännager för regeringen som sin mening vad som
              anförs i motionen i avsnitt 2.3 Ökad frihet för världens kvinnor.
            </item>
            <item xml:id="i-JsCThyPPTbFPBZcAmqnyaZ">
              Riksdagen tillkännager för regeringen som sin mening vad som
              anförs i motionen i avsnitt 2.4 Mänskliga rättigheter för alla.
            </item>
            <item xml:id="i-27xJFoooi6txK8Ycuh77v6">
              Riksdagen tillkännager för regeringen som sin mening vad som
              anförs i motionen i avsnitt 2.5 Frihet i den digitala världen.
            </item>
            <item xml:id="i-KpLamyncDDo7P3RvdYDF4o">
              Riksdagen tillkännager för regeringen som sin mening vad som
              anförs i motionen i avsnitt 3 Internationellt samarbete.
            </item>
            <item xml:id="i-LSHVvCDktqAtYkv79tXi5S">
              Riksdagen tillkännager för regeringen som sin mening vad som
              anförs i motionen i avsnitt 3.1 Vårt Europa.
            </item>
            <item xml:id="i-WKC5yxXFR9F3x52ppfCJfZ">
              Riksdagen tillkännager för regeringen som sin mening vad som
              anförs i motionen i avsnitt 3.2 En större union med välmående
              grannar.
            </item>
            <item xml:id="i-QnG2SSrgTtsjHkUpe9fE9T">
              Riksdagen tillkännager för regeringen som sin mening vad som
              anförs i motionen i avsnitt 3.3 EU:s röst i världen.
            </item>
            <item xml:id="i-AuP3Y2NCbGkcAh1NBYVSvh">
              Riksdagen tillkännager för regeringen som sin mening vad som
              anförs i motionen i avsnitt 3.4 Det nordiska samarbetet.
            </item>
            <item xml:id="i-HXarKJxLv3mrvBsno16aCk">
              Riksdagen tillkännager för regeringen som sin mening vad som
              anförs i motionen i avsnitt 3.5 Nato – en säkerhetspolitisk hörnsten.
            </item>
            <item xml:id="i-QRx6jsd2KeD3NRDSs8kSt2">
              Riksdagen tillkännager för regeringen som sin mening vad som
              anförs i motionen i avsnitt 3.6 Ett reformerat och starkare FN.
            </item>
            <item xml:id="i-UVy4zLeEFDdKgTk8Qwk5yR">
              Riksdagen tillkännager för regeringen som sin mening vad som
              anförs i motionen i avsnitt 4 Vår tids säkerhetspolitiska utmaningar.
            </item>
            <item xml:id="i-REpfb7PbPkf3xFVr7bbnbK">
              Riksdagen tillkännager för regeringen som sin mening vad som
              anförs i motionen i avsnitt 4.1 Globaliseringens förändringskraft.
            </item>
            <item xml:id="i-Wojhnq2eh6XxTGXkGtmXsq">
              Riksdagen tillkännager för regeringen som sin mening vad som
              anförs i motionen i avsnitt 4.2 Miljö, klimat och hållbar utveckling
              – centrala säkerhetsfrågor.
            </item>
            <item xml:id="i-Qq4z2dMKtcwmbx9svQDPJz">
              Riksdagen tillkännager för regeringen som sin mening vad som
              anförs i motionen i avsnitt 4.3 Kampen mot terrorismen och dess
              drivkrafter.
            </item>
            <item xml:id="i-WJ2rnuNPNGyf6iyMztFgwy">
              Riksdagen tillkännager för regeringen som sin mening vad som
              anförs i motionen i avsnitt 4.4 Svaga och sönderfallande stater.
            </item>
            <item xml:id="i-LA69FxXRY44C2RjpLmyy6S">
              Riksdagen tillkännager för regeringen som sin mening vad som
              anförs i motionen i avsnitt 4.5 Ökad säkerhet genom internationella
              avtal och exportkontroll.
            </item>
            <item xml:id="i-WfN7rhTRowbraAr3q5825v">
              Riksdagen tillkännager för regeringen som sin mening vad som
              anförs i motionen i avsnitt 4.6 Säkerheten i vår del av Europa.
            </item>
            <item xml:id="i-YSsrTN52TXSJDrFCCak4vC">
              Riksdagen tillkännager för regeringen som sin mening vad som
              anförs i motionen i avsnitt 5 En öppnare värld genom handel, utveckling
              och bistånd.
            </item>
            <item xml:id="i-Qt3zw19xmiqPad17K84i8Q">
              Riksdagen tillkännager för regeringen som sin mening vad som
              anförs i motionen i avsnitt 5.1 Handel för välstånd och utveckling.
            </item>
            <item xml:id="i-GqydeHn1aexdNif4drtEuE">
              Riksdagen tillkännager för regeringen som sin mening vad som
              anförs i motionen i avsnitt 5.2 En bredare syn på utveckling.
            </item>
            <item xml:id="i-3djXuh1zobaHUWqogsSZQH">
              Riksdagen tillkännager för regeringen som sin mening vad som
              anförs i motionen i avsnitt 5.3 Biståndet som stöd till utveckling.
            </item>
            <item xml:id="i-JTutSgC4wGt8AUX1AvjdDG">
              Riksdagen tillkännager för regeringen som sin mening vad som
              anförs i motionen i avsnitt 5.4 Ett starkare stöd för kvinnor
              och barn.
            </item>
            <item xml:id="i-W4xx52Sk2DUrp5DPUPPPbd">
              Riksdagen tillkännager för regeringen som sin mening vad som
              anförs i motionen i avsnitt 5.5 Biståndet som ett verktyg för
              demokratin.
            </item>
            <item xml:id="i-59z3hXiS5PkLntNX8Q67ZS">
              Riksdagen tillkännager för regeringen som sin mening vad som
              anförs i motionen i avsnitt 5.6 Nya utvecklingsmål – bortom 2015.
            </item>
            <item xml:id="i-CGZ4uAHstoQf9hR8XrLnKS">
              Riksdagen tillkännager för regeringen som sin mening vad som
              anförs i motionen i avsnitt 5.7 Global migration och utveckling.
            </item>
          </list>
        </div>
        <div type="motContent">
          <head type="h1" xml:id="i-9obmrbLk5rCexEyJGACZC4">
            1. Inledning – Sverige tar ansvar i en orolig värld
          </head>
          <p xml:id="i-CDse9dWfoTyj6UzANfkmcA">
            En orolig omvärld med upptrappade konflikter och ökade geopolitiska
            risker ställer krav på svensk utrikespolitik. Utvecklingen i omvärlden
            påverkar Sverige.
          </p>
          <p xml:id="i-UJd2pDdWK7SQeybZm6GiyP">
            Vi ser idag en svag internationell återhämtning i ekonomin och
            ökad oro i omvärlden. Den ekonomiska återhämtningen väntas ta
            tid och Sverige får ingen draghjälp. Riskerna för en svagare utveckling
            dominerar. Både inkomster och utgifter i de offentliga finanserna
            påverkas av den oroliga omvärlden.
          </p>
          <p xml:id="i-JN6zwNXiXENWTb9Y8LhxZD">
            Vi ser allvarliga humanitära kriser till följd av konflikter
            i omvärlden. Antalet flyktingar, asylsökande, och internflyktingar
            globalt överstiger för första gången sedan andra världskriget
            50 miljoner personer. Det är en ökning med sex miljoner personer
            på ett år och en kris med stort och utbrett mänskligt lidande.
          </p>
          <p xml:id="i-B9yztohmfsDFW2xb9E2dDC">
            Sammantaget påverkar detta Sveriges utrikespolitik men också
            politiken som förs inrikes. Sverige ska ha en human flyktingpolitik
            och ta emot människor som flyr undan förföljelse och förtryck.
          </p>
          <p xml:id="i-8Ss6A4CHGQCyHzeRnvqU1o">
            Den tydligaste omställningen i världen är den snabba ekonomiska
            och politiska maktförskjutningen från Europa och Nordamerika till
            framförallt Asien och då i synnerhet Kina och Indien. Den djupa
            ekonomiska kris som västvärlden nu genomgår påskyndar denna omställning.
            Alla tjänar på att välståndet ökar och att den ekonomiska utvecklingen
            förstärks i Asien. Det skapar fantastiska möjligheter för entreprenörskap
            och handel att växa. Den ekonomiska krisen tar dock styrka och
            energi från västvärldens utrikespolitiska handlingskraft och försvagar
            vårt inflytande i världen.
          </p>
          <p xml:id="i-PhN55GPzWVdsyZ5YqZm28Q">
            Vi måste slå vakt om att de gemensamma värderingar som vi värnar
            såsom demokrati, mänskliga rättigheter och marknadsekonomi fortsätter
            att spridas i världen. För att möta framtidens utmaningar är därför
            ett starkare samarbete inom den ruropeiska unionen (EU) med ökat
            fokus på ekonomisk konkurrenskraft, en gemensam röst inom utrikespolitiken
            samt ett djupare transatlantiskt samarbete det viktigaste för
            oss.
          </p>
          <p xml:id="i-JC3e5gPj3TzFZ7LXUyAHST">
            De länder som nu tar allt större plats på den internationella
            arenan måste visa att de också tar ansvar för de gemensamma globala
            utmaningar som världen står inför. De måste därför lägga större
            kraft på att främja frihet, internationell fred och säkerhet,
            frihandel, fattigdomsbekämpning och hållbar utveckling.
          </p>
          <p xml:id="i-3TFnmk4TFeCCTsyCN6inBs">
            Nya Moderaternas politik handlar om frihet och individens rättigheter
            såväl i de små som i de stora sammanhangen. För oss är det självklart
            att svensk utrikespolitik ska vara en tydlig röst för frihet och
            mänskliga rättigheter runtom i världen. Vi har en lång tradition
            inom detta område. Vårt engagemang för frigörelsekampen i Öst-
            och Centraleuropa är något som vi känner särskild stolthet över.
            Det är ett arv som förpliktigar. Vi ska driva denna frihetsagenda
            vidare genom att vara en stark kraft för ett fritt Vitryssland
            och stödja en demokratisk utveckling när den befinner sig på tillbakagång
            såsom i Ryssland och till del i Ukraina.
          </p>
          <p xml:id="i-LmJV1yc7gU1exbpepay6km">
            I takt med att globaliseringen och informationsteknologin länkar
            samman världens länder ökar också kravet på vårt globala engagemang.
            Vi ska stödja frihetslängtande människors kamp mot förtryck var
            än i världen de befinner sig. Det fria ordet måste värnas, såväl
            inom som utanför de nya medierna och vi ska stå upp mot diskriminering
            på grund av kön, etnicitet, sexuell läggning med mera. Vi måste
            också arbeta för att fler människor kan ta del av friheten genom
            att med kraft bekämpa fattigdom och miljöproblem i världen. Brist
            på rent vatten, kraftigt förorenad luft och avsaknaden av grundläggande
            sjukvård inskränker också människors frihet och möjligheter till
            ett bra liv.
          </p>
          <p xml:id="i-WJpQMbNUCiXBRpMJsL7yPz">
            Idag är det allt mer uppenbart att ekonomisk utveckling och politiskt
            inflytande går hand i hand. När Sverige står bättre rustat för
            framtiden här hemma kan vi också göra större skillnad utanför
            våra egna gränser. Det är då vi lyfter blicken och kan agera med
            styrka och trovärdighet på den internationella arenan. En tydlig
            svensk utrikespolitik bygger alltid på att vi tar ansvar för Sveriges
            ekonomi, samhällsutveckling och miljö.
          </p>
          <head type="h1" xml:id="i-JyxCxvQDEySwFfwz2WDB1t">
            2. Demokrati, folkrätt och mänskliga rättigheter – Grunden för
            vår utrikespolitik
          </head>
          <head type="h2" xml:id="i-RVKXEyGEdmfZ3iJ6Sprwy2">
            2.1 Våra värderingar
          </head>
          <p xml:id="i-3kuj6AYoc7ASXYAKVdzv76">
            Sverige är ett öppet land med ett långtgående internationellt
            engagemang och ett stort beroende av vår omvärld. Vår utrikespolitik
            ska vara värdebaserad. Vi ska medverka till frihet, fred och försoning
            såväl i vår egen som i andra delar av världen.
          </p>
          <p xml:id="i-Ajhmh6yduE4zmnPCjwKhgs">
            Nya Moderaterna arbetar för att få genomslag för de värden vi
            tror på. Det kräver internationellt inflytande vilket bygger på
            kompetens, ansvarstagande, en idé- och politikutveckling i takt
            med omvärldens förändringar samt en effektiv och resursstark utrikesförvaltning.
            Politisk dialog och handel ger effektivare påverkansmöjligheter
            än isolering och bojkotter. I många fall är det just de länder
            som vi har minst samsyn med som vi har störst behov av att påverka
            för att kunna göra verklig skillnad.
          </p>
          <p xml:id="i-5o429L6dX5gw7jvjL9Q6Hz">
            Demokratin, folkrätten och de mänskliga fri- och rättigheterna
            utgör hörnstenarna i vår utrikespolitik. Dessa förvaltas bäst
            genom kraftfulla internationella institutioner och en stark internationell
            rättsordning. Genom att främja dessa värden försvarar vi också
            Sveriges säkerhet, välstånd och intressen i den internationella
            politiken.
          </p>
          <head type="h2" xml:id="i-Bd8wLj711CjNUXmvWsdrJG">
            2.2 Värnandet av de mänskliga fri- och rättigheterna
          </head>
          <p xml:id="i-BA4xN248HkBLsP9wFPAdNi">
            Vår politik utgår från alla människors frihet och lika värde.
            De mänskliga rättigheterna omfattar varje person och begränsar
            staters makt över individen. Vi tar vår utgångspunkt i den enskilda
            människan, snarare än i systemen, när vi utarbetar vår politik.
            Därför är främjande och försvar av de mänskliga rättigheterna
            en kärnuppgift för oss och något som ska genomsyra all vår politik.
          </p>
          <p xml:id="i-PKSycke2xqrzvky3EfuoTv">
            De mänskliga rättigheterna omfattar dels de medborgerliga och
            politiska rättigheterna, dels de ekonomiska, sociala och kulturella
            rättigheterna. Tillsammans utgör de en helhet som måste respekteras
            för att människor ska kunna utveckla sin fulla potential. Det
            är i de länder där medborgerliga och politiska rättigheter respekteras,
            som marknadsekonomi har kunnat utvecklas och skapa tillväxt och
            välstånd. Vårt långsiktiga utrikespolitiska fokus måste därför
            ligga på att främja respekten för de medborgerliga och politiska
            rättigheterna, för att på så sätt skapa förutsättningar för ekonomiska,
            sociala och kulturella rättigheter.
          </p>
          <p xml:id="i-LYdJLC1DZ9iNmsHJpC7ADL">
            Det återstår fortfarande enorma utmaningar i världen när det
            gäller den demokratiska utvecklingen. Över 2 miljarder människor
            lever i samhällen där de grundläggande politiska och medborgerliga
            rättigheterna inte respekteras. Journalister fängslas för att
            ha utövat sitt yrke, och civilsamhällesorganisationer som verkar
            för demokratisk utveckling förbjuds att verka och förföljs. Vi
            måste fortsätta stärka stödet och resurserna till försvarare av
            opinionsfriheterna (yttrandefriheten, informationsfriheten, mötesfriheten,
            demonstrationsfriheten, föreningsfriheten och religionsfriheten)
            i de länder som klassificeras som ofria.
          </p>
          <head type="h2" xml:id="i-DWWGzi9NeB5rs27wXv5JVY">
            2.3 Ökad frihet för världens kvinnor
          </head>
          <p xml:id="i-Y7ox7gcL93z2JEygL6PMnU">
            Lagstiftning och traditioner används för att inskränka kvinnors
            frihet på många platser i världen. Kvinnor utsätts för tvångsäktenskap,
            könsstympning, trafficking och sexuella kränkningar. Kvinnor drabbas
            ofta särskilt hårt av krig, naturkatastrofer, låg utvecklingsnivå
            och fattigdom.
          </p>
          <p xml:id="i-NvK4ZT6rvc9ESLMN7gs3Cd">
            Kränkningar av kvinnors rättigheter är ett av de största hindren
            för demokrati och ekonomisk utveckling. Först när kvinnor, i samma
            omfattning som män, får tillgång till utbildning, förvärvsarbete
            och äganderätt samt kan skyddas mot övergrepp, kan ett lands utveckling
            ta verklig fart.
          </p>
          <p xml:id="i-YAkBnSjnHQfNv2fjy8sArQ">
            Vi ska därför lägga fortsatt stor kraft på dessa områden inom
            såväl utvecklingsarbetet som övrigt internationellt arbete. FN-resolutionerna
            1325 och 1820 om kvinnors och barns situation i väpnade konflikter
            är viktiga verktyg i kampen mot flera av dessa problem. Sverige
            har därför ett särskilt intresse av och ansvar för att resolutionerna
            genomförs nationellt och internationellt i all freds- och säkerhetsfrämjande
            verksamhet och inom humanitära insatser.
          </p>
          <head type="h2" xml:id="i-NbQe7AAubhcPXMzZgBjcjp">
            2.4 Mänskliga rättigheter för alla
          </head>
          <p xml:id="i-77nUnc7ZaAD2basvSKXLP8">
            I tider där länder stiftar lagar som kränker människor på grund
            av deras sexuella läggning är det viktigt att Sverige står upp
            för hbtq-personers rättigheter. Sverige är ett av världens bästa
            länder att leva i för hbtq-personer.
          </p>
          <p xml:id="i-No3qknzFPDoDLFz8Winwds">
            Vi är och ska vara ett föregångsland också i detta avseende.
            Gränslös kärlek kräver fri rörlighet. Vi vill att registrerade
            partnerskap och samkönade äktenskap ska erkännas i hela EU.
          </p>
          <p xml:id="i-9sh3ZCUhSh1LNjhPZ3JNk6">
            Situationen för hbtq-personer i många av världens länder är svår.
            Homosexuella relationer är förbjudna i drygt 70 länder och i närmare
            tio av dessa kan dödsstraff utdömas. Även om läget långsamt blir
            bättre på många håll finns fortfarande mycket att arbeta med,
            och där kan Sverige bidra. Genom vår utrikes- och biståndspolitik
            kan Sverige spela en viktig roll för att stärka mänskliga rättigheter,
            frihet och demokrati.
          </p>
          <p xml:id="i-AF2jLMuKYS7fkxNeEh64jA">
            Ett exempel på hur våra värderingar i hbtq-frågor ger avtryck
            i politiken är hanteringen av biståndet. Under alliansregeringen
            anpassades biståndet till en rad länder för att ge starkare stöd
            och hjälp där dessa personer är särskilt utsatta.
          </p>
          <head type="h2" xml:id="i-Vat3zZUH5hRbUQz5B2EVbC">
            2.5 Frihet i den digitala världen
          </head>
          <p xml:id="i-fMMs5pzSkR55bZh6x5Chr">
            De senaste decenniernas tekniska utveckling, med internet och
            mobiltelefoni som centrala arenor för information, kommunikation
            och tankeutbyte, skapar förutsättningar för en frihetsrevolution.
            Framstegen inom dessa områden är enorma. Kapaciteten för internetanvändande
            i världen har mer än tredubblats de senaste fyra åren och mobilabonnemangen
            har mångdubblats. Dessa media ger individen en frihet som totalitära
            stater och auktoritära regimer vill kväva av rädsla för att förlora
            sitt informationsövertag och sin makt. Vi måste därför se teknikens
            möjligheter som just ett verktyg för frihet, demokrati och mänskliga
            rättigheter i utrikespolitiken. Friheten på nätet måste säkras
            och detta arbete ska ingå som en naturlig del i den europeiska
            såväl som den internationella dialogen samt inom ramen för vårt
            utvecklingssamarbete.
          </p>
          <p xml:id="i-C2i5zLPQqH69vJ84BxHWUa">
            Sverige ska vara ledande förkämpe för friheten på nätet. Vi ska
            följa upp MR-rådets resolution 20/8 om principen om att samma
            rättigheter gäller online som offline. Sverige var initiativtagare
            till resolutionen och vi ska fortsätta vara dess främsta försvarare
            och vi ska hålla fast vid de principer som bör vägleda den internationella
            debatten om hur rättsstatens principer ska tillämpas online. Övervakning
            och tillgång till data är ibland ofrånkomligt för att bekämpa
            brott och skydda demokratins institutioner men syftet ska vara
            att värna friheten, den personliga integriteten och den enskildes
            rättigheter, inte att undergräva dessa värden.
          </p>
          <head type="h1" xml:id="i-H1unXDAJMvLSqFbdE71tEg">
            3. Internationellt samarbete
          </head>
          <head type="h2" xml:id="i-VMBFD1DSNnhRu94BTr39NE">
            3.1 Vårt Europa
          </head>
          <p xml:id="i-RRyHHaNpkWxcqdHsK65Wvh">
            Vi vill se ett fritt, öppet och enat Europa. Europasamarbetet
            har genom historien säkrat frihet, fred och demokrati i medlemsländerna
            och fortsätter att göra det för medlemmar och för blivande medlemmar.
            Sverige ska tillhöra kärnan i detta samarbete. Många gränsöverskridande
            frågor kan bara lösas genom Europasamarbetet. Vi moderater driver
            därför frågor som handlar om en mer ambitiös miljöpolitik, en
            ansvarsfull ekonomisk politik, krafttag mot internationell brottslighet,
            mindre byråkrati, ett gemensamt asylsystem och värnandet av frihet
            och demokrati i vår omvärld. Samtidigt är det viktigt att EU inte
            ges uppgifter som medlemsländerna bäst hanterar själva. Den så
            kallade subsidiaritetsprincipen som slår fast denna balans mellan
            EU och dess medlemsländer utgör grunden för vår syn på Europasamarbetet.
          </p>
          <p xml:id="i-6hJbsxNsAUNmRY7B1Hng6o">
            EU är ett verktyg för att hantera många av våra framtidsutmaningar,
            men EU är också mer än så. Europasamarbetet är ett gemensamt värderingsbygge
            mot protektionism, nationalism och myter om självtillräcklighet.
            Det håller tillbaka och står emot de som vill slå ned frihet,
            demokratiska principer, mänskliga rättigheter och öppenhet såväl
            inom som utanför EU:s gränser. Det är i grunden dessa värderingar
            som binder oss samman och ger EU dess styrka.
          </p>
          <p xml:id="i-Y32tXqqeKBnDXHDNdRTYJf">
            I kölvattnet av den djupa ekonomiska krisen håller ekonomisk
            styrka och inflytande i världen på att förändras och till del
            glida bort från Europa. EU kommer sannolikt att fortsätta utvecklas
            positivt och välståndet öka, men inte i samma takt som till exempel
            Kina och Indien. Trots att EU har en stark attraktionskraft finns
            det en betydande risk att dess relativa inflytande kommer att
            minska. I framtiden är det därför angeläget att EU:s medlemsländer
            inte bara för en ekonomisk politik som löser akuta problem utan
            som också långsiktigt främjar ökad konkurrenskraft och tillväxt.
            Hur väl EU återhämtar sig och vilka beslut medlemsländerna fattar
            för att öka konkurrenskraften kommer att påverka EU:s inflytande
            i världen under lång tid framöver.
          </p>
          <p xml:id="i-AYPiRnxDMfMoGfvMajk3PR">
            Arbetet med att förbättra den ekonomiska koordineringen inom
            EU måste fortsätta. Detta arbete ska präglas av öppenhet, insyn,
            uppföljning och möjlighet att utkräva ansvar. Men även arbetet
            med att fullfölja den inre marknaden för varor, tjänster, personer
            och kapital är centralt för att öka EU:s konkurrenskraft. Den
            inre marknaden, som omfattar 500 miljoner människor och 20 miljoner
            företag, lägger grunden för välstånd och ekonomisk utveckling
            inom EU. Vi arbetar för att stärka den fria rörligheten inom nya
            sektorer, minska regelbördan för företagande och reformera jordbrukspolitiken.
            EU:s medlemsländer måste också säkerställa att tillväxt- och sysselsättningsstrategin,
            Europa 2020, förverkligas. Den handlar om att varje medlemsland
            måste vara berett att vidta nödvändiga reformer för att minska
            budgetunderskott och återupprätta sunda offentliga finanser. Men
            det handlar också om reformer av skattepolitik, bidragssystem
            och pensioner. Det är även angeläget att öka kvinnligt deltagande
            i arbetslivet. Det bedöms att EU:s bruttonationalprodukt (BNP)
            ökar med cirka 25 procent när kvinnors sysselsättningsgrad är
            lika stor som männens.
          </p>
          <p xml:id="i-VHCo5CeDDKQ9wYjZR4TStc">
            EU måste bli öppnare för att möta framtidens utmaningar. Under
            det närmaste årtiondet kommer arbetskraftsutbudet att minska med
            närmare 60 miljoner människor inom EU på grund av befolkningsutvecklingen
            i medlemsländerna. För att möta det ökande arbetskraftsbehovet
            bör övriga medlemsländer följa Sveriges exempel och öppna upp
            för legal arbetskraftsinvandring för de många människor som vill
            söka sig en bättre framtid. EU ska ge alla människor i behov av
            skydd möjlighet till asyl och genomföra inrättandet av ett gemensamt
            asylsystem.
          </p>
          <p xml:id="i-NgNVvrP45vMY7n193eSkLv">
            På samma sätt ska Sverige arbeta för frihandel och öppna marknader,
            och mot protektionism, både inom Europeiska unionen och gentemot
            andra länder.
          </p>
          <p xml:id="i-61sWmfV8z5bmSuzbv5DRsC">
            Nya Moderaterna vill ha ett EU som ser till migrationens positiva
            effekter och som är generöst i mottagandet av asylsökande. Sverige
            tillhör de länder som tar emot flest flyktingar. Vi verkar för
            att fler ska göra mer.
          </p>
          <head type="h2" xml:id="i-TeghghSzRaDFMQQuCqAPtn">
            3.2 En större union med välmående grannar
          </head>
          <p xml:id="i-JjU4Q2endxnjwZJohurbdk">
            EU ska vara öppet för alla de europeiska länder som vill och
            förmår att leva upp till de krav som medlemskapet ställer. Skulle
            EU stänga dörren till dessa länder riskerar vi att få en ekonomisk
            nedgång och en destabiliserande utveckling i Europa. Det gäller
            med stor tydlighet i sydöstra Europa där närmare 100 miljoner
            människor i Turkiet och i länderna på västra Balkan knackar på
            EU:s dörr. Vägen till medlemskap är ofta krävande och komplicerad.
            Men det är just uppfyllandet av EU:s medlemskriterier som i grunden
            ger medlemskapet dess stora värde då det skapar förutsättningar
            för att bli en del av en gemenskap av fria samhällen och konkurrenskraftiga
            ekonomier.
          </p>
          <p xml:id="i-8REUSVK49m9X6ydmeXLtaU">
            Genom det östliga partnerskapet förstärks EU:s samarbete med
            de sex grannländerna i Östeuropa och Kaukasus. Dessa länders möjlighet
            att utvecklas till vitala demokratier och marknadsekonomier samt
            själva göra sina utrikespolitiska vägval är centralt för ett säkert
            och stabilt Europa.
          </p>
          <p xml:id="i-DsiUET7WZpe3vWQaAcfoM2">
            Partnerskapet uppmuntrar och stödjer dem i genomförandet av nödvändiga
            reformer i denna riktning. För att partnerskapet ska få reell
            genomslagskraft krävs det dock att EU klart och tydligt deklarerar
            att även dessa länder ska få bli medlemmar i EU om de så önskar
            och förmår. För oss är det östliga partnerskapet en logisk fortsättning
            på vårt historiskt starka stöd för EU-utvidgning och spridning
            av EU:s värden, standarder och arbetssätt till hela den europeiska
            kontinenten.
          </p>
          <p xml:id="i-874DDhbAbYTZDaVNuoUuKk">
            Östliga partnerskapet har nu funnits i fem år. Vi har lagt grunden
            för en allt närmare relation med Georgien, Moldavien och Ukraina,
            genom att slutföra förhandlingar om associerings- och frihandelsavtal
            och etablera dialoger som syftar till viseringsfrihet. De kommer
            successivt att leda till att länderna integreras i EU:s inre marknad,
            vilket öppnar enorma ekonomiska möjligheter. Samtidigt som partnerskapet
            på vissa områden överträffat förväntningarna finns det bakslag
            och stora utmaningar. I Azerbajdzjan och Vitryssland är reformerna
            få, och Armenien drog sig tillbaka från sitt framförhandlade avtal.
            Även i de tre föregångsländerna finns det fortsatta problem med
            skyddet av mänskliga rättigheter, korruption, alltför nära kontakter
            mellan ekonomi och politik. Den starka ryska reaktionen mot partnerskapet
            har eskalerat och satt partnerländerna – inte minst Ukraina –
            under hård press. Sverige behöver därför stärka ansträngningar
            över hela regionen, och det var i det syftet som alliansregeringen
            våren 2014 beslutade att anta en sjuårig biståndsstrategi för
            östliga partnerskapet, västra Balkan och Turkiet för perioden
            2014–2020.
          </p>
          <p xml:id="i-MDZt7hFTfH3hV8ughtvW72">
            Nästa stora hållpunkt är toppmötet i Riga i maj 2015 där Sverige
            ska vara ledande i att ta nya steg i relationerna med partnerländerna.
          </p>
          <p xml:id="i-UnuQEY2MjQvG3iKCD6Wfr">
            En framgångsrik grannskapspolitik är av avgörande betydelse för
            EU:s trovärdighet och effektivitet som global aktör. Den kan även
            spela en viktig roll för att skapa starkare politiska och ekonomiska
            band till de länder i EU:s närhet som inte vill eller kan bli
            medlemmar av EU. Men då måste den bli ett tydligare stöd för demokrati,
            mänskliga rättigheter och öppna ekonomier. I grunden handlar det
            om att EU ska stå för en värdedriven utrikespolitik för att bättre
            kunna verka för en demokratisk utveckling framförallt i Nordafrika
            och Mellanöstern. Det handlar om att inspirera och stödja länder
            som står vid historiska vägskäl och vars val kommer att ha betydande
            återverkningar på Europas utveckling. Utmaningarna i denna del
            av världen är enorma när det kommer till behovet av ekonomiska
            och politiska reformer och det kommer att krävas stort tålamod
            och uthållighet. Men möjligheterna är ännu större.
          </p>
          <head type="h2" xml:id="i-5kjpu6RXUh2fcYhdCf4wyN">
            3.3 EU:s röst i världen
          </head>
          <p xml:id="i-VbWxJWrsuiDJpfEBU7L1ux">
            Vi vill se ett EU som är en stark kraft för demokrati, mänskliga
            rättigheter, frihandel och hållbar utveckling i världen. Men trots
            att EU har många viktiga utrikespolitiska instrument som ger inflytande
            är samarbetet inte tillräckligt starkt, samstämmigt och effektivt
            för att EU ska kunna spela sin fulla roll på den internationella
            arenan. Vi vill se en förstärkt utrikespolitik som tar sin utgångspunkt
            i det gemensamma europeiska intresset. En stärkt gemensam politik
            kräver kompetens, kunnande och ett stärkt förtroende för EU:s
            institutioner. Alternativet till ett starkt EU är ett splittrat
            Europa styrt av stormakter.
          </p>
          <p xml:id="i-FTTqjf16apgFNSTaVjHnpG">
            EU förenas av en djup värdegemenskap och starka handelspolitiska
            band med USA. Den transatlantiska länken, som binder parterna
            samman, är den viktigaste kraften för demokrati, mänskliga rättigheter
            och marknadsekonomi i den internationella politiken. USA måste,
            liksom Europa, hantera betydande ekonomiska utmaningar, vilket
            sannolikt kommer att begränsa landets utrikespolitiska handlingsfrihet
            under de kommande åren. I ljuset av detta och de politiska och
            ekonomiska förändringarna i världen är det viktigare än någonsin
            att EU och USA fördjupar sitt samarbete och agerar tillsammans
            på den internationella arenan. EU och USA bör bland annat upprätta
            ett gemensamt frihandelsavtal och arbeta för att reformera de
            internationella institutionerna, verka för hållbar energiproduktion
            samt hindra spridningen av massförstörelsevapen.
          </p>
          <p xml:id="i-VP5xbMi1oSsA84faor5nFc">
            Transatlantic Trade and Investment Partnership, TTIP, kommer
            att skapa världens största regionala frihandelsområde. Målet är
            att få bort handelshinder för den transatlantiska handeln. För
            Sverige är avtalet mycket viktigt. Sveriges utveckling och välstånd
            har under åren varit nära sammanlänkade med frihandelns landvinningar.
            Det gäller än i dag. Och USA är en av våra viktigaste handelspartner.
            En simulering av de ekonomiska effekterna av ett ambitiöst och
            långtgående TTIP pekar på att Sveriges export till USA skulle
            öka med 17 procent och importen med 15 procent. För resterande
            EU skulle såväl export som import öka med 20 procent. Även BNP
            skulle påverkas positivt. Vi vill därför se ett ambitiöst transatlantiskt
            handels- och investeringspartnerskap mellan EU och USA senast
            2015. Att på detta sätt sammanlänka världens två största ekonomier
            är bra för hållbar tillväxt och sysselsättning, för styrkan och
            vitaliteten i den så centrala transatlantiska länken, och för
            frihandeln.
          </p>
          <p xml:id="i-FNYtWQoKkxViCQVd1RpVD5">
            Betydelsen av EU:s relationer med Kina har ökat markant det senaste
            årtiondet. Kina har gått från att vara en regional stormakt till
            att bli en global stormakt med den kanske starkaste ekonomiska
            utvecklingen i världen. Kinas agerande påverkar i princip alla
            verksamhetsområden inom EU:s utrikespolitik. EU måste, som Kinas
            viktigaste exportmarknad, tydligare använda sitt ekonomiska inflytande
            för att påverka Kina när det gäller mänskliga rättigheter, liberaliseringen
            av landets ekonomi och främjandet av en hållbar utveckling.
          </p>
          <p xml:id="i-SLtQShDpvtLTWUse5edQbA">
            EU bör utveckla närmare relationer med länderna på den afrikanska
            kontinenten. Afrika söder om Sahara har en stark ekonomisk tillväxt
            och utvecklingen går i de allra flesta fall i rätt riktning. Vi
            vill se ett förstärkt partnerskap mellan EU och den afrikanska
            unionen (AU). Kampen mot fattigdom, främjande av hållbar utveckling
            och arbetet för frihandel är prioriterade områden för detta partnerskap.
            Vi vill också att EU fördjupar sitt samarbete med länder som Brasilien,
            Indien och Sydafrika i viktiga frågor som rör klimat, forskning
            och tillväxt.
          </p>
          <p xml:id="i-GALC5dMGTV9i5mwfGw6Kc7">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och mer demokratiskt Ryssland. EU måste
            påtala de oacceptabla övergreppen mot de mänskliga rättigheterna
            inte minst mot hbtq-personer och den ökade repressionen mot det
            civila samhället.
          </p>
          <p xml:id="i-4ck7tBrUHvo6Ko1VQofrkX">
            EU måste också fortsätta att driva på fredsprocessen mellan Israel
            och Palestina baserat på en tvåstatslösning där båda parter kan
            leva med säkra och erkända gränser med utgångspunkt i 1967 års
            gränser och FN:s resolution 242.
          </p>
          <p xml:id="i-UFysQgQ9bF61pC1bwvnrmC">
            Vi vill att den europeiska utrikestjänsten ska stärkas, för att
            få starkare genomslag för den gemensamma utrikespolitiska rösten.
            EU:s medlemsländer behöver utveckla en starkare militär och civil
            förmåga att hantera kriser och konflikter. Den ekonomiska krisen
            har, trots detta, tvingat de flesta medlemsländerna att sänka
            sina försvarsanslag. EU:s medlemsländer behöver därför fördjupa
            det försvarspolitiska samarbetet. Europeiska försvarsbyrån (EDA)
            kan stödja medlemsländernas arbete med att koordinera och effektivisera
            arbetet på detta område. Ett resursstarkare Europa som har förmågan
            att både ta ett större ansvar för den egna säkerheten och kunna
            vara en stark partner till USA är även väsentligt för hållbarheten
            i det transatlantiska samarbetet.
          </p>
          <p xml:id="i-DXnJyYVmT6vBpbMQDrXGwe">
            I juli 2012 lanserade dåvarande utrikesminister Carl Bildt och
            hans kolleger från Italien, Polen och Spanien en process för att
            väcka debatt om EU:s strategiska roll i framtiden. Processen är
            tänkt att utmynna i ett samlat strategiskt ramverk som ger långsiktig
            och övergripande vägledning för EU:s internationella agerande.
            Syftet med en sådan strategi är att stärka EU som global aktör,
            genom en sammanhållen vision för EU:s utrikesrelationer och en
            effektivare användning av de instrument och resurser som EU förfogar
            över. EU fastslog 2003 en europeisk säkerhetsstrategi, men den
            fokuserar på traditionell utrikespolitik, och världen har sedan
            dess gått in i ett skede av omvälvningar. Även EU har förändrats
            sedan dess. Bland annat har det så kallade Lissabonfördraget antagits,
            där EEAS etablerades. En europeisk global strategi skulle stärka
            EU:s möjligheter att fullt ut tillvarata Lissabonfördragets potential
            och vara en kraftfull global aktör i en föränderlig omvärld. Det
            hjälper oss att använda EU:s instrument och institutioner på ett
            sätt som främjar unionens värden, intressen och mål och gynnar
            medlemsstaterna och dess medborgare. Och det gör det möjligt för
            EU att vara en drivkraft med stärkt position på världsscenen.
            Vi vill att Sverige ska vara fortsatt pådrivande i detta arbete.
          </p>
          <head type="h2" xml:id="i-FxV9z5zRRBmckemrK2qbsL">
            3.4 Det nordiska samarbetet
          </head>
          <p xml:id="i-5aidjming4tfXjEbn6AB5F">
            Verksamheten inom det nordiska samarbetet har under alliansregeringen
            fortsatt att utvecklas och fördjupas. Vårt nordliga grannskap
            fortsätter att vara ett område för samverkan och sökande efter
            gemensamma lösningar. Parallellt utvecklas de nordisk-baltiska
            relationerna, och banden mellan detta nordisk-baltiska samarbete
            och de så kallade Visegradländerna i Centraleuropa stärks.
          </p>
          <p xml:id="i-BcVTtHmjrZHnNow9RKtGVH">
            Den nordiska välfärdsmodellen bygger på gemensamma värderingar
            om demokrati, mänskliga rättigheter, öppenhet och inkludering,
            tolerans, tillit och jämlikhet. En målsättning för det nordiska
            samarbetet är att alla medborgare ska ha lika tillgång till den
            välfärd länderna erbjuder sina egna medborgare. Sverige valde
            därför som ordförande i Nordiska ministerrådet 2013 att fokusera
            på de framtidsutmaningar som möter den nordiska välfärdsmodellen.
            Det svenska ordförandeskapsprogrammet ”Den nordiska modellen i
            en ny tid” lyfte särskilt fram de demografiska utmaningarna, kampen
            mot utanförskapet och arbetslösheten och frågan om hur vi ska
            öka konkurrenskraften samtidigt som vi skapar ett hållbart samhälle.
          </p>
          <p xml:id="i-4qsjX9QTZzz4Q6wBPedxC7">
            Sverige har och ska fortsatt arbeta för att effektivisera, stärka
            och modernisera det nordiska samarbetet inom ramen för Nordiska
            ministerrådet. Målet ska vara att det nordiska samarbetet i än
            högre grad ska bli ett användbart politiskt instrument för de
            nordiska regeringarna och bättre avspegla ländernas aktuella politiska
            prioriteringar. Sverige ska också arbeta för att synliggöra den
            gemensamma och omfattande verksamhet som bedrivs inom ramen för
            Nordiska ministerrådet. Som ett led i detta arbete tog Sverige
            2013 initiativ till en serie informella diskussionsmöten mellan
            de nordiska samarbetsministrarna i syfte att lyfta blicken från
            de dagsaktuella frågorna och diskutera hur Nordiska ministerrådets
            verksamhet bör utvecklas på längre sikt, ett arbete som ledde
            fram till förslag på nya prioriteringar och reformer under 2014.
          </p>
          <p xml:id="i-MzB1AkdHXqDhGqF28vdkLL">
            Sverige ska fortsatt verka för ett fördjupat nordiskt samarbete
            också på det säkerhetspolitiska området samt att ytterligare stärka
            det bilaterala samarbetet med de nordiska baltiska länderna samt
            multilateralt inte minst i EU- och FN-sammanhang.
          </p>
          <head type="h2" xml:id="i-K7uGD1Nf6eQVe6r5wVNuXb">
            3.5 Nato – en säkerhetspolitisk hörnsten
          </head>
          <p xml:id="i-ScfapKt4TVG6CLZZ1ozR44">
            Nato utgör grunden för den europeiska säkerhetsstrukturen. Inom
            Nato förenas européer och nordamerikaner varje dag kring en gemensamt
            antagen säkerhetsagenda och gemensamma åtaganden. Nato har samtidigt
            förändrats i takt med att de säkerhetspolitiska utmaningarna i
            omvärlden ändrats och har i dag ett utvecklat samarbete även med
            icke-Natoländer i fredsbevarande operationer. Sverige har i denna
            del blivit ett aktivt partnerland. I dag är 21 av 28 EU-länder
            medlemmar av Nato och det är dessa länder som har tillgång till
            den europeiska säkerhetspolitikens innersta kärna. Samarbetet
            mellan EU och Nato måste vidareutvecklas och innefatta en strategisk
            dialog om hur organisationerna kan komplettera varandra och gemensamt
            möta globala utmaningar.
          </p>
          <p xml:id="i-3JfFpJzmFofgsaDDLGyZq4">
            Nato är en central organisation för Europas säkerhet. Den förra
            alliansregeringen beslutade om en översyn av hur Sveriges internationella
            försvarspolitiska samarbete i Norden, inom EU, med Nato och andra
            berörda former, ser ut. Syftet var också att ge förslag på hur
            dessa skulle kunna utvecklas. Den översynen har nu presenterats
            och vi förväntar oss att regeringen tar de redovisade förslagen
            vidare. Försvarsberedningen förutsatte i bred politisk enighet
            i sin försvarspolitiska rapport att värdlandsstöd beaktas i försvarsplaneringen
            och att regeringen skyndsamt vidtar åtgärder inklusive avtalsregleringar
            för att berörda myndigheter ska kunna skapa tillräckliga förutsättningar
            för att Sverige ska kunna ge och ta emot militärt stöd.
          </p>
          <p xml:id="i-BwKdG67FmUmJhLQVTFcgma">
            Alliansregeringen tog viktiga steg för att ytterligare utveckla
            och fördjupa våra internationella samarbeten. Bland annat har
            vi stärkt vår transatlantiska länk, och relationen med USA nådde
            en höjdpunkt vid president Obamas besök i Sverige 2013. Samarbetet
            med Nato har utvecklats, bland annat genom att Sverige nu deltar
            i Natos snabbinsatsstyrka NRF i reservstyrkeregistret.
          </p>
          <p xml:id="i-DcSCvSuJKwAdMT3w8uwPWc">
            Sveriges internationella samarbeten har även utvecklats genom
            internationella insatser, bland annat under Afghanistaninsatsen
            där svenska, finska, norska och lettiska soldater och officerare
            deltog under Sveriges ledning. Detta skedde med FN-mandat och
            under Natoledning. I ljuset av att Afghanistaninsatsen avslutas
            kommer det vara nödvändigt att utveckla vårt samarbete med Nato
            på andra sätt, för att säkerställa fortsatt förmågeutveckling.
            Inför Natotoppmötet i Wales 4 september i år förberedde därför
            Sverige och Finland ett antal förslag på hur vårt samarbete med
            Nato ska utvecklas. Det handlar om att hitta nya samarbetsformer
            och att kunna delta i övningar som nu blir allt viktigare för
            utvecklingen av försvaret – i avsaknad av större internationella
            insatser. Att kunna delta i Natos övningar gör vårt försvar mer
            kvalificerat och bättre förberett att i ett skarpt läge kunna
            samarbeta med andra. Sverige och Finland har tillsammans skrivit
            på ett samförståndsavtal med Nato om värdlandsstöd. Avtalet ger
            möjligheter för Sverige att förbereda oss på att kunna ta och
            ge militärt stöd, baserat på inbjudan av Sverige som värdnation.
          </p>
          <p xml:id="i-Gq1KYujKxBewp7A4WBom1r">
            Den ryska aggressionen mot Ukraina och den ökade militära övningsverksamheten
            både i luften och till sjöss i Östersjön har skapat ett nytt säkerhetsläge
            i Sveriges närområde. En ny normalbild har etablerats. Detta får
            konsekvenser för Sveriges försvars- och säkerhetspolitik. Det
            är nu viktigt att Sveriges försvarsförmåga stärks. Alliansen har
            därför presenterat ökade satsningar på Sveriges försvar som innebär
            mer kompetent personal, modern materiel, mer övning och ökad närvaro
            i strategiskt viktiga områden. Därtill behöver vi även utveckla
            våra samarbeten och det är viktigt att det nu på allvar genomlyses
            vilka konsekvenser ett eventuellt svenskt Natomedlemskap skulle
            få. Vi vill fördjupa Sveriges samarbete med Nato och verka för
            en svensk anslutning. Det ger Sverige större möjligheter att ta
            ansvar för och påverka en organisation som är central för vår
            egen och Europas säkerhet. Det kräver att det finns en bred parlamentarisk
            förankring och ett folkligt stöd för ett sådant beslut. Det bör
            även ske i nära dialog med och helst tillsammans med Finland.
          </p>
          <head type="h2" xml:id="i-G4ewUENV5zNuTHze35aKpC">
            3.6 Ett reformerat och starkare FN
          </head>
          <p xml:id="i-8PZnnHUppcuUv69DTHL3e8">
            Förenta nationernas (FN) säkerhetsråd har det högsta ansvaret
            för att upprätthålla internationell fred och säkerhet. Genom sin
            världsomspännande medlemskrets har FN unika förutsättningar att
            samla världens länder till hållbara lösningar på många av vår
            tids globala utmaningar. Den normbildning som utvecklats inom
            FN bland annat genom folkrätten och konventioner om de mänskliga
            rättigheterna, är grundläggande för det internationella systemet.
          </p>
          <p xml:id="i-MBEFZ5FcuHLaW4FA9H2E9R">
            FN genomför allt större fredsfrämjande insatser. I många konfliktområden
            där regionala säkerhetsorganisationer och stora länder har begränsade
            intressen och begränsad förmåga är en FN-insats ofta den bästa
            och enda lösningen.
          </p>
          <p xml:id="i-TjTZY5nELoRkQhadvEQs3Y">
            Sveriges och övriga västvärldens deltagande i FN:s fredsinsatser
            bör öka för att ytterligare höja legitimiteten och kvalitén i
            dessa insatser. Men FN är också världens samlade utvecklingspolitiska
            organ. Organisationens roll som samordnare av utvecklingshjälp
            och säkerhetsinsatser i de allra fattigaste och mest konfliktdrabbade
            länderna är helt central. FN behöver ett fortsatt starkt mandat
            för att driva fattigdomsbekämpningen även efter millenniemålens
            slutpunkt 2015. Vid slutet av 2014 är det ett år kvar till dess
            att millenniemålen ska vara uppfyllda. 2014 kommer präglas av
            arbetet med att ta fram och komma överens om nya globala utvecklings-
            och hållbarhetsmål för tiden efter 2015. I det arbetet ska Sverige
            vara ledande.
          </p>
          <p xml:id="i-3HwShrotT4911tKPhmZ1LA">
            Sverige är kandidat till FN:s säkerhetsråd för perioden 2017
            till 2018.
          </p>
          <p xml:id="i-UJgTfebnLV9N7PW7MU7Dxv">
            Kandidaturen kommer, med nordiskt stöd, att ta fasta på våra
            meriter som engagerad,
          </p>
          <p xml:id="i-JXfr6SDooTztBWCc6EzCyc">
            generös och principfast FN-medlem. På så vis argumenterar vi
            bäst för att det är dags för en nordisk röst i rådet, men också
            för att det internationella bruket med omfattande kampanjer behöver
            ses över.
          </p>
          <p xml:id="i-BNZhe7kt9RU6btimP4yF5s">
            Det finns tydliga brister i uppbyggnaden av FN:s råd för mänskliga
            rättigheter vilket föranleder ett behov av demokratikrav för medlemskap.
            Det är i längden inte hållbart att ett råd som ska granska medlemsländernas
            efterlevnad av de mänskliga rättigheterna delvis består av länder
            som själva konsekvent bryter mot dessa rättigheter. I vissa fall
            dubblerar också FN-organen varandras uppgifter, vilket leder till
            otydliga ansvarsförhållanden och dålig resursanvändning. Som stor
            givare och med lång tradition av ett omfattande engagemang har
            Sverige en viktig roll att spela i reformeringen av FN-systemet.
          </p>
          <p xml:id="i-JjHbtQmNitUpo6kMysE4re">
            Ytterst avgörs FN:s möjligheter och begränsningar av medlemsländerna.
            Alltför ofta hämmas FN-systemet av politiska motsättningar. Det
            återspeglas i att arbetet i FN:s säkerhetsråd många gånger blockeras
            av de permanenta medlemmar som har veto. Säkerhetsrådets sammansättning
            måste reformeras och bättre spegla världen av idag. Vi anser att
            EU bör representeras av ett gemensamt säte i säkerhetsrådet.
          </p>
          <p xml:id="i-Vi126byPKj3xQfsMeTMhMQ">
            Vi vill se ett starkare FN som värnar om principen om skyldigheten
            att skydda. Världen måste kunna skydda människor som utsätts för
            stort lidande orsakat av till exempel inbördeskrig eller förtryck
            från den egna staten. I yttersta fall kan detta även innefatta
            militära insatser. Ett mandat från FN:s säkerhetsråd ska alltid
            eftersträvas vid sådana insatser och de måste ta sin utgångspunkt
            i FN:s konventioner om de mänskliga rättigheterna.
          </p>
          <head type="h1" xml:id="i-UfF6jY7J9Q9uTE6ScBu5mz">
            4. Vår tids säkerhetspolitiska utmaningar
          </head>
          <head type="h2" xml:id="i-UL79pwZqubZ3PSAanJZR1g">
            4.1 Globaliseringens förändringskraft
          </head>
          <p xml:id="i-AtuXBF93NXwj6r1rwTgH36">
            Europa utgör ett unikt område av fred, frihet, säkerhet och välstånd
            i världen. Grunden för denna utveckling har lagts genom samarbete
            och integration inom ramen för EU, Nato, OSSE och Europarådet.
            Dessa organisationer utgör alltjämt pelarna i den europeiska säkerhetsstrukturen.
            Trots det har vi i närtid upplevt krig inom och mellan länder
            i Europa och nya risker och hot utvecklas i takt med att tekniken
            och omvärlden förändras. I allt högre grad blir våra samhällen
            beroende av flödena av varor, information, kapital, tjänster och
            människor som utgör globaliseringens kärna. Vi är på väg mot en
            sammanlänkad värld med stora möjligheter men också beroenden och
            sårbarhet som följd. Det medför nya och genomgripande konsekvenser
            för vår säkerhet. Vi måste trygga dessa flöden genom internationellt
            samarbete och en stark global infrastruktur. Men vi måste också
            förbereda oss för att händelser bortom Europa kommer att ha större
            säkerhetspolitisk återverkan i vår egen del av världen i takt
            med att världen krymper.
          </p>
          <head type="h2" xml:id="i-Vtx3N7BrphHAbzZvmmi2Aj">
            4.2 Miljö, klimat och hållbar utveckling – centrala säkerhetsfrågor
          </head>
          <p xml:id="i-EsyWAs4GbGX33iU5TaxWyG">
            Miljö och klimat är satt under hårt tryck på grund av föroreningar,
            överutnyttjande och exploatering. De globala miljöutmaningarna
            och klimatförändringarna påverkar oss alla och utgör ett av de
            allvarligaste hoten mot människors säkerhet och levnadsvillkor
            runt om i världen. Den biologiska mångfalden och jordens motståndskraft
            hotas. Därmed riskeras människors livsbetingelser som tillgången
            till mat, ren luft och dricksvatten.
          </p>
          <p xml:id="i-YV3KnnY4FZt2bAjwUL88V7">
            Ett förändrat klimat innebär bland annat att översvämningar,
            värmeböljor, torka och orkaner kommer att bli vanligare. Därtill
            väntas stigande vattennivåer och ökenutbredning. Detta kan i sin
            tur äventyra livsmedelsförsörjning, ekonomisk utveckling och i
            förlängningen medföra allvarliga säkerhetsrisker. Livsmedelsbehovet
            kommer sannolikt att fördubblas inom fyrtio år och utmaningen
            att producera mat, på ett hållbart sätt, och ha tillgång till
            drickbart vatten är redan betydande.
          </p>
          <p xml:id="i-21kTDmnifxioh6aDR9yF9u">
            Resursfrågor blir i större utsträckning säkerhetsfrågor. Kampen
            om resurser kan skapa spänningar och konflikter såväl inom som
            mellan länder. Redan idag bottnar en stor andel av världens konflikter
            i miljörelaterade faktorer, och den snabba befolkningstillväxten
            i kombination med klimatförändringar riskerar att leda till ytterligare
            spänningar med nya konflikter och flyktingströmmar som följd.
          </p>
          <p xml:id="i-EFgsjQCNeYjmGE55ErretC">
            Klimatförändringens påfrestningar drabbar redan fattiga länder
            med bristande kapacitet att anpassa samhället efter klimatförändringens
            effekter särskilt hårt. Därför måste en mer hållbar global utveckling
            påskyndas och användandet av fossila bränslen på sikt upphöra.
          </p>
          <p xml:id="i-jQXRSaJmWzaviXxMsMGM3">
            EU:s medlemsländer har idag ett alldeles för stort beroende av
            fossila bränslen vilket utgör cirka två tredjedelar av deras energianvändning.
            Energibehovet inom EU bedöms öka kraftigt under de närmaste två
            till tre decennierna. Detta riskerar skada miljön samt skapa ett
            ohälsosamt beroendeförhållande till ett antal leverantörsländer
            som begränsar EU:s utrikespolitiska handlingsfrihet. Att utveckla
            en gemensam energimarknad med minskad användning av fossila bränslen
            är därför centralt både för EU:s utrikes- och miljöpolitik.
          </p>
          <p xml:id="i-LojXyUoaQUfCypjC6JxvdT">
            Ett globalt klimatavtal innefattande nationellt bindande mål
            för utsläppsminskningar är centralt i arbetet för att begränsa
            den globala uppvärmningen. Samtidigt krävs ett fördjupat internationellt
            samarbete kring utmaningen att anpassa oss till klimatförändringarnas
            konsekvenser. Många länder kommer inte klara av att på egen hand
            genomföra nödvändiga anpassningar, och därför krävs en mobilisering
            av FN och andra internationella organisationer, däribland EU.
            Här kan ett svenskt klimatanpassat biståndsarbete också spela
            en viktig roll.
          </p>
          <head type="h2" xml:id="i-XTLB4AosVoyTaUAmoizA5v">
            4.3 Kampen mot terrorismen och dess drivkrafter
          </head>
          <head type="h1" xml:id="i-QBTtTUoHirQvjMJZBjEHsT">
            Terrorismen är ett av de allvarligaste hoten mot det öppna och
            toleranta samhälle som vi värnar.
          </head>
          <p xml:id="i-LrvqzTXUcd58PpwqzVtxBF">
            Bekämpning av terrorism är en gränsöverskridande utmaning. Det
            är därför angeläget att stärka EU-samarbetet i kampen mot terrorismen.
            Men detta får inte ske på ett sätt som kränker människors integritet
            och rätten till ett privatliv. Större ansträngningar måste också
            göras för att angripa terrorismens drivkrafter som social och
            ekonomisk orättvisa och känslan av utanförskap. Sveriges långsiktiga
            insatser för att stärka demokrati och ekonomisk utveckling på
            de platser som präglas av radikalisering måste fortsätta och regelbundet
            utvärderas. Ju öppnare och mer välmående ett samhälle är desto
            sämre är förutsättningarna för extremism och radikalisering.
          </p>
          <p xml:id="i-PDXyZK8n453i9MQDjr3TBV">
            De senaste åren har ett antal svenska medborgare åkt till väpnade
            konflikter och stridit med terrorstämplade organisationer. Förutom
            det allvarliga i sig att människor från Sverige åker till andra
            länder och griper till vapen skapar dessa resor en riskabel situation
            i Sverige efter hemkomsten. Vi bör därför se över om det är möjligt
            att skärpa straffen för personer som reser utomlands och strider
            tillsammans med terrorstämplade grupper.
          </p>
          <head type="h2" xml:id="i-VDPPcvgjnoAgRQxTn2yP2C">
            4.4 Svaga och sönderfallande stater
          </head>
          <p xml:id="i-ArMbN2uWWtqsGgsB7ZjMh">
            Världen plågas på flera ställen av sönderfallande stater. De
            kännetecknas ofta av omfattande korruption, förtryck och konflikter
            mellan religiösa eller etniska grupper. Dessa spänningar och konflikter
            fräter sönder länder inifrån och kan skapa plattformar för terrorister
            eller kriminella nätverk att verka ostört.
          </p>
          <p xml:id="i-Rg9qGPGHkMMZQXsbm1mNKT">
            Den grova organiserade brottsligheten med smuggling över gränserna
            av människor samt till exempel narkotika och vapen utgör ett växande
            problem som ofta är kopplat till svaga eller sönderfallande stater.
            Även piratangrepp på sjöfarten som är ett växande problem som
            hotar globala handelsflöden har ofta sitt ursprung i sådana områden.
          </p>
          <p xml:id="i-YYyTvHydspXuVnYgnuTgYo">
            En av det internationella samfundets största utmaningar utgörs
            av den rådande situationen i Afghanistan, Syrien och Pakistan.
            Ett sönderfall av dessa länder skulle kunna få förödande konsekvenser
            för internationell fred och säkerhet. Det understryker också vikten
            av att Sverige fortsätter ge ett långsiktigt bidrag till stöd
            för fred, säkerhet och utveckling i berörda länder. Tidigare i
            år beslutade alliansregeringen om en ny resultatstrategi för Afghanistan
            där utbildning, jämställdhet, ekonomisk utveckling och sysselsättning
            sätts i fokus och sträcker sig fram till 2020.
          </p>
          <p xml:id="i-TsxYXziPq8BxaFgRCJeGCb">
            Konflikten i Syrien har pågått i snart 3 år. Situationen förvärras
            hela tiden och har skapat instabilitet i hela regionen, miljontals
            människor är på flykt och antalet dödsoffer stiger hela tiden
            dramatiskt. Parterna och det internationella samfundet har nu
            ett gemensamt ansvar att ta vara på de förhandlingar som inleds
            för att stödja och bidra till en politisk lösning. Våldet måste
            upphöra och den humanitära rätten inklusive rätten till humanitärt
            tillträde måste respekteras. En politisk lösning måste vara bred
            och inkluderande.
          </p>
          <head type="h2" xml:id="i-C4tfwwWd8NpNeVVUoGGYQ5">
            4.5 Ökad säkerhet genom internationella avtal och exportkontroll
          </head>
          <p xml:id="i-SNjcXdYekCghVNKy9ccBou">
            Sverige har av utrikes-, säkerhets- och försvarspolitiska skäl
            valt att i viss utsträckning tillåta export av krigsmateriel.
            Genom att delta i det internationella samarbetet på försvarsmaterielområdet
            säkrar vi Sveriges långsiktiga utrikes-, säkerhets- och försvarspolitiska
            intressen. Ytterst handlar det om att slå vakt om Sveriges långsiktiga
            säkerhet.
          </p>
          <p xml:id="i-MTeMJRMiZv1yBN7YNxZnD5">
            Nya Moderaterna anser att Sverige ska ha en strikt exportkontrollagstiftning
            med noggrann kontroll och uppföljning och att kontrollen sker
            i enlighet med gällande lagstiftning, rådande riktlinjer och internationella
            överenskommelser.
          </p>
          <p xml:id="i-XNMTiQw8vpqrdefVE4UncC">
            Alliansregeringen var pådrivande i ett antal internationella
            sammanhang för att stärka exportkontrollen. Vi anser att ett universellt,
            juridiskt bindande fördrag som globalt stärker kontrollen av handeln
            med konventionella vapen utgör den mest effektiva vägen att komma
            tillrätta med den gränsöverskridande illegala vapenhandeln som
            på många håll i världen föder väpnade konflikter och instabilitet
            på regional och nationell nivå. Vi vill se ökade krav på världens
            länder att upprätthålla effektiva kontrollapparater, stifta nödvändiga
            lagar, skapa kontrollinstrument och upprätta eller stärka de myndigheter
            som ansvarar för kontrollen. Vi vill att normer ska ställas upp
            för vad som är en acceptabel handel, vad som svarar mot länders
            legitima rätt till självförsvar, och vad som bör undvikas för
            att inte bidra till att underblåsa konflikter eller bidra till
            att humanitär rätt och mänskliga rättigheter kränks.
          </p>
          <p xml:id="i-XymeB524pDXJej7dotdt33">
            I juni 2012 fattade alliansregeringen beslut om en parlamentarisk
            kommitté för översyn av exportkontrollen av krigsmateriel. Kommittén
            har i uppgift att utreda den framtida svenska exportkontrollen
            av krigsmateriel och ramarna kring den. Kommittén ska i december
            2014 lämna förslag till ny krigsmateriellagstiftning i syfte att
            skärpa exportkontrollen gentemot icke-demokratiska stater. Utgångspunkten
            utgörs av de förutsättningar som gäller för den svenska utrikes-,
            försvars- och säkerhetspolitiken samt Sveriges internationella
            åtaganden bland annat på exportkontrollområdet och mänskliga rättighetsområdet.Risken
            för spridning av massförstörelsevapen har ökat de senaste åren.
            Iran och Nordkorea fortsätter att utmana det internationella samfundet
            och icke-spridningsregimen är satt under hårt tryck. Vårt mål
            är en värld fri från massförstörelsevapen. Vi ger vårt fulla stöd
            till Global Zero-initiativet och den konkreta färdplan som har
            presenterats för att avveckla alla kärnvapen till år 2040. Utvecklingen
            på nedrustningsområdet styrs nästan uteslutande av dagens kärnvapenländer.
            Dessa måste gå före och minska sina egna kärnvapenarsenaler för
            att med trovärdighet kunna driva icke-spridningsfrågorna. Även
            de taktiska kärnvapnen måste omfattas av nya nedrustningsavtal,
            och ett provstoppsavtal måste skyndsamt komma på plats. Utvecklingen
            av missilförsvar utgör också en viktig komponent i icke-spridningsarbetet
            då det bl.a. syftar till att ta bort drivkraften för länder att
            utveckla massförstörelsevapen och missilteknologi. Det råder fortfarande
            en osäkerhet kring hur verkningsfulla dessa system kommer att
            bli, men vi välkomnar denna utveckling under förutsättning att
            den utformas på ett inkluderande sätt och ligger i linje med internationella
            avtal. Det är angeläget att det avtal som reglerar konventionella
            stridskrafter i Europa, CFE-avtalet, vidmakthålls och efterföljs
            för att säkra ett tryggt och stabilt Europa. Men även den okontrollerade
            spridningen av små och lätta vapen måste bekämpas då sådana vapen
            skördar närmare en halv miljon dödsoffer varje år.
          </p>
          <head type="h2" xml:id="i-4sTpTZ8Gv7ZPxdnDTG34uU">
            4.6 Säkerheten i vår del av Europa
          </head>
          <p xml:id="i-JR1GpHFoXXZYeQ8XHX6bii">
            Sverige bygger säkerhet tillsammans med andra länder. Vi ska
            vara med och ta ansvar för säkerheten i Europa genom att stödja
            andra EU-länder eller nordiska länder om de utsätts för katastrofer
            eller olika former av angrepp. Ett sådant åtagande är det mest
            grundläggande uttrycket för europeisk solidaritet och därför en
            naturlig vidareutveckling av Sveriges säkerhetspolitiska linje.
            Vi ska också ha förmåga att ta emot militär hjälp av andra länder
            om Sverige hotas. Riksdagens enhälliga beslut om solidaritetsförklaringen
            är ett uttryck för detta. Vår solidaritetsförklaring ställer också
            nya och högre krav på att Sverige med trovärdighet ska kunna ge
            och ta emot militärt stöd.
          </p>
          <p xml:id="i-4Yp1cMoEnazKwi4EZuufet">
            Utvecklingen i närområdet och vår omvärld kräver att Sverige
            har ett starkt försvar med hög tillgänglighet. Sveriges militära
            förmåga och agerande är en viktig faktor för den säkerhetspolitiska
            stabiliteten i området. Säkerheten i närområdet handlar dock inte
            bara om militära hot och utmaningar. Miljöhot, riskfyllda energitransporter
            på Östersjön och störningar av handelsflöden till och från Sverige
            kan leda till svåra påfrestningar för vårt samhälle. Den allt
            djupare integrationen mellan länderna i Östersjön inom luft- och
            havsövervakning, sjöräddning och miljösamarbete säkrar att vi
            är bättre förberedda om en katastrof eller olycka skulle äga rum.
          </p>
          <p xml:id="i-BY7hiLkqxVFawUJiZSYAfs">
            Utvecklingen i Arktis betyder allt mer för vår egen säkerhet.
            Klimatförändringarna skapar nya utmaningar men också möjligheter
            som Sverige måste förhålla sig till och påverka. Vi vill öka det
            nordiska samarbetet och se en starkare roll för EU i utformandet
            av Arktispolitiken då EU förfogar över viktiga instrument för
            att främja en säker och hållbar utveckling av området.
          </p>
          <p xml:id="i-6d33o68smVfwj2XHnmoTTW">
            Vi delar värdegemenskap och utmaningar med de andra nordiska
            och baltiska länderna som utgör en unik grund för att fördjupa
            vår utrikes- och försvarspolitiska samverkan. Vi vill kraftfullt
            förstärka detta samarbete. Om alla de nordiska länderna på sikt
            tillhör EU och Nato skulle det ytterligare underlätta vår samverkan.
            Vi tror att denna form av fördjupad regional integration med likasinnade
            länder inom ramen för EU och Nato-samarbetet kommer att spela
            en allt viktigare roll i framtiden.
          </p>
          <p xml:id="i-2BB84PaztiWnUce15qvJwE">
            Alliansregeringen påbörjade även en viktig process för att fördjupa
            försvarssamarbetet med Finland. I januari 2015 kommer respektive
            försvarsmakter lämna förslag på hur vi kan gå vidare med samarbetet
            – inom ramen för det samarbetsavtal som slöts mellan Sveriges
            och Finlands försvarsministrar i Helsingfors i våren 2014. Detta
            är ett fredstida samarbete som ytterligare stärker banden mellan
            våra länder och som kan bidra förmågehöjande. Även det nordiska
            försvarssamarbetet har utvecklats under de senaste åren och är,
            i likhet med det svensk-finska samarbetet, ett komplement till
            samarbeten i EU och partnerskapet med Nato.
          </p>
          <head type="h1" xml:id="i-TBeHF95QJQez5ZLuxBr7Pw">
            5. En öppnare värld genom handel, utveckling och bistånd
          </head>
          <head type="h2" xml:id="i-7N5EfiKjxnr7nFumo45E3B">
            5.1 Handel för välstånd och utveckling
          </head>
          <p xml:id="i-VGmnkv8bS6D9jVAAD7GRRt">
            Världen behöver mer frihandel och färre murar. Fler människor
            kan då dra nytta av en öppen värld där flödet av varor, kapital
            och tjänster stiger i snabbare takt och välståndet ökar. Sveriges
            resa från fattigdom till välstånd grundlades när vi införde frihandel
            och näringsfrihet och öppnade upp vårt land mot omvärlden. På
            den grunden fortsätter vi att bygga vårt välstånd. Sverige är
            ett av världens mest handelsinriktade länder, och exporten motsvarar
            runt hälften av vår BNP.
          </p>
          <p xml:id="i-EUTVWiBGrJV93yVDpiYN15">
            Vi lägger även i detta sammanhang stor kraft vid att fördjupa
            det nordiska samarbetet genom att montera ner gränshinder och
            underlätta människors möjligheter att röra sig över gränserna.
            Det nordiska samarbetet, som är unikt både på grund av sin närhet
            och sin politiska samsyn, ska främja ökad konkurrenskraft i en
            globaliserad värld och gemensamt göra oss bättre rustade att möta
            framtidens utmaningar.
          </p>
          <p xml:id="i-3uRoWP9Ez6fabX979p2qUF">
            Handelspolitiken behöver kontinuerligt anpassas till att vår
            ekonomi blir allt mer tjänsteintensiv. De största ansträngningarna
            har länge varit inriktade på att montera ner tullmurar inom jordbruks-
            och industriområdet. Det arbetet ska fortsätta, men vi måste nu
            lägga större kraft även på att ta bort handelshinder inom tjänsteområdet.
            Vi ska också bekämpa barriärer och nationell särlagstiftning som
            står i vägen för utvecklingen inom den digitala ekonomin.
          </p>
          <p xml:id="i-6pc2shWhpWCp2Nm7ASRFjW">
            Handel är ett viktigt verktyg i kampen för bättre miljö. Spridningen
            av till exempel vattenreningsteknik och klimatsmarta transport-
            och uppvärmningssystem skapar nya möjligheter. Genom att ta bort
            tullar och handelshinder kan vi även utöka den gröna frihandeln
            för miljö- och klimatvänliga varor, tjänster och teknologier.
          </p>
          <p xml:id="i-KMTNU8tYasiGxD8ukHdYeE">
            Sverige ska vara den främsta rösten för frihandel och öppenhet,
            inom EU och i världen. Om EU bygger barriärer mot omvärlden tappar
            vi i konkurrenskraft och skadar vår egen utveckling. EU:s frihandelsavtal
            ska vara så ambitiösa och heltäckande som möjligt. Världshandelsorganisationen
            WTO:s regelverk är satt under hård prövning. Det är därför viktigt
            att vi slår vakt om och bidrar till ett robust internationellt
            handelssystem som tryggar att ingångna avtal och överenskommelser
            efterlevs. Sverige ska driva på för ett nytt globalt frihandelsavtal
            inom ramen för WTO.
          </p>
          <head type="h2" xml:id="i-BDF95Gicp8zmQw9dx44Whu">
            5.2 En bredare syn på utveckling
          </head>
          <p xml:id="i-3XniNpz88uZ3hhhgunZTTE">
            De senaste decennierna har vi sett den snabbaste fattigdomsminskningen
            i världshistorien. Hundratals miljoner människor har lyfts ur
            fattigdom. Samtidigt ökar fattigdomen i vissa delar av världen
            och förblir en stor global utmaning. Idag lever 1,2 miljarder
            människor i extrem fattigdom. I de fattigaste delarna av Afrika
            lever varannan människa på mindre än en dollar om dagen. Över
            30 000 barn dör varje dag av fattigdomsrelaterade orsaker. Av
            de som lever i extrem fattigdom är sjuttio procent kvinnor. Kunskap
            och utbildning är en nyckel till varje individs utveckling, men
            trots det går över hundra miljoner barn inte i skolan. Fortfarande
            är nära en femtedel av jordens vuxna befolkning analfabeter och
            drygt två tredjedelar av dessa kvinnor. Utvecklingen går åt rätt
            håll, men med dagens takt kommer inte alla millenniemålen, som
            syftar till att halvera fattigdomen i världen, att nås till 2015.
          </p>
          <p xml:id="i-DK9JxnkMpBntFSk9itHp9">
            Om vi med framgång ska kunna bekämpa fattigdomen måste miljöproblem,
            migration, handels- och säkerhetsfrågor ses som integrerade delar
            av utvecklingsagendan. Globala utmaningar kräver gemensamma ansträngningar.
          </p>
          <p xml:id="i-737CySukXc7mMk3dbiGrX8">
            Vägen ur fattigdom går via ekonomisk tillväxt och handel. Utvecklingsländerna
            måste få ökat tillträde till den internationella marknaden och
            makt över sina resurser och inkomster. Det stödjer framväxten
            av ett livskraftigt näringsliv och lägger grunden för hållbar
            utveckling och tillväxt. Den absoluta merparten av ekonomiska
            flöden till utvecklingsländerna utgörs numera av exportintäkter,
            privata kapitalinvesteringar och remitteringar. Summan av remitteringar,
            det vill säga pengar som migranter skickar hem till sina ursprungsländer,
            uppgick enligt Världsbanken till mer än dubbelt så mycket som
            det officiella biståndet till dessa länder. En framgångsrik politik
            för global utveckling får därför inte stanna vid att handla om
            bistånd. Den måste handla om välstånd. För att vinna kampen mot
            fattigdomen behövs mer frihandel, fler entreprenörer och bättre
            idéer, mer kunskap och mer internationell samverkan.
          </p>
          <p xml:id="i-4K72jEgcLjDFXqDvVX1d7t">
            En friare världshandel har möjliggjort för företag i fattiga
            länder att i större utsträckning delta i globala värdekedjor,
            och för enskilda människor att lyfta sig ur fattigdom. Ökade inkomster
            och större ekonomisk frihet kommer miljontals människor till del,
            men den ökade handeln skapar också en ökad sårbarhet för ekonomiska
            förändringar i omvärlden. Den ökade handeln medför också ett större
            behov av att säkerställa goda arbetsvillkor för människor i låg-
            och medelinkomstländer. Samtidigt har den informations- och kommunikationsteknologiska
            utvecklingen gett allt fler människor i fattiga och ofria delar
            av världen tillgång till ökad kunskap och nya möjligheter att
            påverka sin egen situation och omvärld. Utvecklingen för de allra
            fattigaste länderna har dock varit långsam, och ojämlikheten inom
            dessa länder har ökat.
          </p>
          <head type="h2" xml:id="i-RQ3FtbQHz9KSYcrsqUWhLE">
            5.3 Biståndet som stöd till utveckling
          </head>
          <p xml:id="i-FNvRf5tJYTeffdSxEAzzgE">
            Sveriges internationella bistånd inleddes för mer än 50 år sedan.
            Sedan dess har världen förändrats i snabb takt. Fattigdomen har
            minskat snabbare än någonsin tidigare, samtidigt som världens
            befolkning har ökat. Den mer gränslösa världsekonomin har skapat
            välstånd men också nya utmaningar. På miljö- och klimatområdet
            har nya och stora utmaningar tillkommit. Demokrati och mänskliga
            rättigheter har under samma period blivit allt mer globalt accepterade
            som värdegrund. Dessa förändringar i världen skapar nya utmaningar
            och förutsättningar för utveckling. Förändringarna innebär också
            att biståndets förutsättningar och möjligheter i grunden har förändrats.
            För att biståndet ska vara framgångsrikt och skapa resultat behöver
            det fortsatt bygga på länders eller aktörers egna ansträngningar.
            På så vis kan biståndet skapa förutsättningar för utveckling.
          </p>
          <p xml:id="i-Kj9gkzgufZyXRVroUxC9md">
            Sverige har ett moraliskt ansvar att arbeta för att utrota fattigdom
            och förtryck, att bistå människor i kriser, katastrofer och konflikter
            med ett starkt humanitärt engagemang som räddar liv och lindrar
            nöd. Det målet är långt ifrån uppnått. Sverige ska därför ha en
            ambitiös utvecklingspolitik och ett generöst bistånd. 2007–2013
            avsatte alliansregeringen varje år 1 procent av bruttonationalinkomsten
            till bistånd. Det gjorde Sverige till en av de mest generösa givarna
            i världen.
          </p>
          <p xml:id="i-UjaKURNfxSSPcjxrPa552K">
            Vi utgår ifrån och värnar OECD:s (Organisation for Economic Cooperation
            and Development) biståndskommitté Dacs (Development Assistance
            Committee) definition av bistånd. Denna anger att bistånd (official
            development assistance, ODA) är flöden från offentlig sektor med
            det huvudsakliga syftet att främja ekonomisk utveckling och välstånd
            i fattiga länder och med ett gåvoelement om minst 25 procent.
            Svenskt bistånd ska gå till de länder som klassas som ODA-mottagare
            enligt OECD/Dacs kriterier.
          </p>
          <p xml:id="i-3FoZM3nDAUhHzMEse8GXtk">
            Till grund för vårt engagemang för att förbättra biståndspolitiken
            ligger tron på alla människors rätt till frihet, trygghet och
            rättvisa och övertygelsen om att utveckling ytterst drivs av människors
            egen vilja och förmåga. Vi ser att biståndets uppgift är att bidra
            till att skapa förutsättningar för människor att lyfta sig ur
            fattigdom och förtryck. Biståndet är ett av flera viktiga verktyg
            för regeringen i arbetet för att nå målet för Sveriges politik
            för global utveckling – en rättvis och hållbar global utveckling.
            Biståndet ska bidra där andra flöden inte förmår åstadkomma resultat
            och måste hela tiden anpassas till förändringarna i omvärlden.
            Biståndsinsatser kan göras i samverkan med näringslivsaktörer
            och ha en viktig roll för att utveckla marknader.
          </p>
          <p xml:id="i-FQupBbtfxKnraRRMPRw6Lb">
            Ett effektivt bistånd kan inte bara bygga på god vilja, utan
            måste leverera verkliga resultat. Vi har en hög ambition för biståndet;
            därför kräver vi en ansvarsfull hantering av biståndsmedel. Det
            innebär högt ställda krav på ekonomisk styrning och rapportering,
            kamp mot korruption i både biståndsorganisationer och samarbetsländer
            och en beredskap att agera kraftfullt mot missförhållanden. Vi
            ska våga prioritera och se till att de svenska biståndsmedlen
            ger ett mervärde och skapar bäst förutsättningar för utveckling.
          </p>
          <p xml:id="i-WEBbbGF6G3NSPSwkZR3CqL">
            Vi ska ta fasta på kopplingen mellan säkerhet och utveckling.
            Avsaknad av fred och säkerhet är ett av de största hindren för
            att minska fattigdomen i världen. Majoriteten av de allra fattigaste
            länderna är samtidigt konfliktdrabbade. Krig och konflikt och
            det våld som följer i deras spår hotar människors omedelbara säkerhet
            och överlevnad, men de indirekta effekterna i form av utebliven
            ekonomisk och social utveckling är också allvarliga. Inget fattigt
            land som drabbats av konflikt eller sönderfall har ännu nått något
            av millenniemålen.
          </p>
          <p xml:id="i-2fpztcvezpUz4BeMXwhbh5">
            Sverige bör därför fortsätta att fokusera en stor del av sitt
            bistånd till konfliktdrabbade länder och de länder som just lämnat
            detta stadium. I de flesta av dessa länder krävs det både fredsfrämjande
            insatser och långsiktiga utvecklingsinsatser. Genom att skapa
            säkerhet skapas den stabilitet som är en förutsättning för utveckling.
            Att bekämpa fattigdom genom breda fredsinsatser är effektiv biståndspolitik.
            Sverige bör också på detta område vara ett föregångsland och verka
            för att civila och militära resurser används i koordinerade insatser
            samordnade av FN eller regionala organisationer som Nato, EU och
            AU.
          </p>
          <head type="h2" xml:id="i-ErSE16GrnUspzdCAUbhPuq">
            5.4 Ett starkare stöd för kvinnor och barn
          </head>
          <p xml:id="i-Y3murhYA43FL8TkNSagmEX">
            Svenskt bistånd ska bidra till ett jämställt samhälle. I ett
            jämställt samhälle har kvinnor och män, liksom flickor och pojkar,
            lika rättigheter, villkor, möjligheter, inflytande och makt att
            själva forma sina liv och att påverka samhället. Frånvaron av
            våld mot kvinnor och flickor är en förutsättning för detta. Ökad
            jämställdhet är därför ett mål i sig. Utvecklingen i de flesta
            länder är helt avhängig hur potentialen hos kvinnor och tas till
            vara.
          </p>
          <p xml:id="i-Gej66UyHPDy3FqvZVMsv5x">
            Att kvinnor förvägras sina grundläggande fri- och rättigheter
            är ett av de största hindren för utveckling och tillväxt. Rätten
            och tillgången till utbildning för flickor och kvinnor är helt
            avgörande och de måste garanteras detta på samma villkor som pojkar
            och män. Likaså måste kvinnor och män garanteras samma rättigheter
            i ekonomiska frågor. I Afrika är till exempel åtta av tio bönder
            kvinnor men de äger ytterst sällan marken själva. Det innebär
            att de har mycket små möjligheter att få lån eller utveckla sin
            verksamhet och på så sätt lyfta sig ur fattigdom.
          </p>
          <p xml:id="i-KrQjY8rWXZ662z2eutMCR1">
            Mödra- och barnadödligheten omfattas av FN:s millenniemål och
            är en tydlig indikator på ett lands utveckling. Sverige har ett
            ansvar att bidra till fattiga länders uppfyllande av dessa och
            övriga mål. Målen om kraftigt minskad mödra- och barnadödlighet,
            samt flera av de andra målen, kommer inte att uppnås till 2015.
          </p>
          <p xml:id="i-K9wFJts1UKdbXSHjgk47Lb">
            Sverige ska bli världsledande på att skydda och främja kvinnors
            och barns rättigheter och möjligheter. Jämställdhetsperspektiv
            och särskilt fokus på kvinnors och flickors rättigheter ska därför
            prägla utformningen av all utvecklingspolitik.
          </p>
          <p xml:id="i-8BCd3w3D8gQWWoPGgZzasr">
            Det svenska biståndet ska bland annat verka för stärkande av
            kvinnors politiska deltagande och inflytande, utbildning, kvinnors
            ekonomiska aktörskap och arbetsvillkor, sexuell och reproduktiv
            hälsa och rättigheter (SRHR), kvinnors säkerhet inklusive bekämpning
            av alla former av könsrelaterat våld och människohandel.
          </p>
          <p xml:id="i-63q357dCdSBqKwPJSteBGo">
            Ett effektivt jämställdhetsfrämjande arbete behöver riktas till
            såväl kvinnor som män i syfte att förändra institutioner och samhällsstrukturer.
            Könsförtryckande beteenden ska synliggöras, kvinnors och flickors
            praktiska behov och långsiktiga strategiska intressen ska uppmärksammas
            och främjas. Män och pojkar behöver ökad kunskap om, och respektera,
            kvinnors och flickors åtnjutande av mänskliga rättigheter.
          </p>
          <p xml:id="i-Jf6aH73Gqe1LqDEDLhfzSn">
            Då krävs också att vi ställer tydliga krav på våra samarbetsländer
            – kultur, religion och tradition kan aldrig motivera avsteg från
            principen om jämställdhet, icke-diskriminering och alla människors
            frihet och lika värde. Vi vill vidareutveckla det internationella
            samarbetet på detta område och gå från ord till handling. FN:s
            resolutioner om kvinnors ställning, bland annat 1325 och 1820,
            ska genomsyra vår politik på detta område.
          </p>
          <head type="h2" xml:id="i-6BWz35ZYV6LScBKPMpHUn1">
            5.5 Biståndet som verktyg för demokratin
          </head>
          <p xml:id="i-BecPwuRTzJSA3eHHCLCGsQ">
            Politisk frihet frigör krafter för social och ekonomisk utveckling.
            Vi vill därför utöka Sveriges förmåga att genomföra demokratibistånd
            och ser det som ett viktigt bidrag till att skapa en friare värld.
            Det handlar om att stödja uppbyggnaden av demokratiska institutioner
            och stärka rättsstatens funktioner i mottagarländerna. Insatser
            för att bidra till utbildning av politiker, tjänstemän och journalister
            är också centrala i detta arbete. Det partinära samarbetet med
            fokus på att stödja utvecklingen av demokratisk delaktighet och
            demokratiska partistrukturer spelar en viktig roll för att utveckla
            starka flerpartisystem i mottagarländerna.
          </p>
          <p xml:id="i-NLJuYAJp5SedQqwDRfBFir">
            Vårt bistånd ska ställa krav på respekt för demokrati och mänskliga
            rättigheter. Vi ska stödja de individer som tar stora personliga
            risker genom att arbeta för dessa värden. Sverige bör därför erbjuda
            långtgående stöd och skydd för oppositionella, journalister, nätaktivister
            och andra nyckelpersoner i kampen för en friare värld.
          </p>
          <p xml:id="i-JefTXCJFa5UrYxXbqbsvzc">
            Sverige kommer aldrig att kunna göra allt överallt, men vi har
            ett ansvar att maximera effekten av våra bilaterala utvecklingsinsatser
            i samordning med andra givare för att åstadkomma en effektiv ansvarsfördelning
            och verkliga resultat. Sverige ska också bidra till effektiviseringen
            av EU:s utvecklingssamarbete och ha en tydlig röst i det internationella
            utvecklingssamarbetet. Genom aktivt arbete i dessa sammanhang
            bidrar Sverige till en mer rättvis och hållbar global utveckling.
          </p>
          <head type="h2" xml:id="i-FvZPYazziHnoCNrgtiJRCo">
            5.6 Nya utvecklingsmål – bortom 2015
          </head>
          <p xml:id="i-H6CBvpyGnxNxxop7unuCuB">
            2015 är det år som millenniemålen ska vara uppfyllda. Målen har
            inneburit att många länder – såväl låg- och medelinkomstländer
            som rika länder – har bidragit till kraftansträngningar för att
            minska fattigdomen i världen. Som följd av dessa ansträngningar
            och den ekonomiska utvecklingen i många låg- och medelinkomstländer
            har antalet människor som lever i extrem fattigdom halverats sedan
            2000.
          </p>
          <p xml:id="i-3YCxcprKsshTGzuY1vv67Z">
            Trots enorma framsteg är dock fattigdomen fortfarande utbredd
            och framstegen mot vissa av millenniemålen är långsamma. 1 miljard
            människor lever fortfarande i extrem fattigdom, den humanitära
            situationen i världen har förvärrats allvarligt och fler människor
            än någonsin är på flykt. Hälsosituationen i världen har förbättrats
            men varje år dör miljontals barn av sjukdomar och näringsbrist.
            Stora utmaningar finns när det gäller att minska mödradödligheten
            i världen och även rörande kvinnors och ungdomars sexuella och
            reproduktiva hälsa (SRHR). Kvinnor har alltjämt en markant sämre
            ställning på arbetsmarknaden vilket är ett av de största hindren
            för ekonomisk utveckling. Miljöförstöring och klimatförändringarna
            riskerar att öka fattiga människors utsatthet.
          </p>
          <p xml:id="i-NaRwCLpcD3SCLc2YwG29xV">
            Lärdomarna från arbetet med millenniemålen och kunskapen om de
            nya utmaningarna som tillkommit under senare år måste under 2015
            föras in i det viktiga arbetet för att skapa en global utvecklingsdagordning
            efter millenniemålen, den s.k. post 2015- agendan.
          </p>
          <p xml:id="i-Y4HHEYS9CJbCYqxXZG1FJq">
            Sverige ska fortsatt aktivt bidra till en ambitiös och bred post
            2015- dagordning för att utrota fattigdom och främja hållbar utveckling.
            De mellanstatliga förhandlingarna förväntas inledas under början
            av 2015. Sverige ska då aktivt delta i EU-arbetet för att säkra
            genomslag för de svenska prioriteringarna. Bland svenska prioriteringar
            för hållbar utveckling ska återfinnas demokratisk samhällsstyrning,
            frihet från våld, jämställdhet och kvinnors egenmakt, sexuell
            och reproduktiv hälsa och rättigheter, samt klimathänsyn och att
            mänskliga rättigheter ska genomsyra dagordningen. Sverige ska
            verka för att post 2015-dagordningen ska bidra till en mer samstämmig
            politik för global utveckling och på ett balanserat sätt integrera
            de tre dimensionerna (social, ekonomisk och miljömässig) av hållbar
            utveckling.
          </p>
          <head type="h2" xml:id="i-RjG5NdtdxQttTPQwxTj6cY">
            5.7 Global migration och utveckling
          </head>
          <p xml:id="i-BmSD5uhecnM78Hey9bLCBU">
            EU:s globala ansats för migration (EU Global Approach to Migration)
            utgör EU:s strategi för samarbete med tredjeländer på migrationsområdet.
          </p>
          <p xml:id="i-3Fqs9Tvku9jyFM9unSi3KB">
            Målsättningen är en heltäckande och integrerad ansats som inbegriper
            samtliga migrationsrelevanta områden i de yttre förbindelserna
            samt, genom ett samstämmigt agerande mellan berörda politikområden
            (framför allt invandrings- och asylpolitiken, utrikespolitiken,
            utvecklingssamarbetet och sysselsättningspolitiken), hantera migration
            på ett effektivt, rättssäkert och humant sätt. Regeringen bör
            aktivt verka för att denna ansats blir verklighet i alla delar.
          </p>
          <p xml:id="i-Fc4kW2Dtcfn99SESEsmPs3">
            Den globala ansatsen genomförs i dialog, samarbete och partnerskap
            med ursprungs- och transitländer inom områdena laglig migration
            (inklusive viseringspolitik), olaglig invandring (inklusive människohandel,
            återtagande), migration och utveckling (inklusive cirkulär migration),
            asyl, skyddsfrågor och återvändande. Den globala ansatsen antogs
            i december 2005 och hade inledningsvis fokus på Afrika och Medelhavsområdet.
            Sedan 2007 tillämpas den globala ansatsen även i samarbete med
            EU:s grannländer i öst och sydöst och är idag en mycket viktig
            del av EU:s externa politik.
          </p>
          <p xml:id="i-Acf54uaHomSGwYPFjpzB6p">
            Ett av de viktigaste instrumenten för att förverkliga politiken
            är att EU skapar så kallade mobilitetspartnerskap med länder i
            vårt närområde. För närvarande har sju sådana partnerskap ingåtts,
            med i tur och ordning Kap Verde, Republiken Moldavien, Georgien,
            Armenien, Marocko, Azerbajdzjan och Tunisien.
          </p>
          <p xml:id="i-9ZkQbVeAP4naKNdtPhc2Uk">
            Mobilitetspartnerskap underlättar rörligheten för medborgare
            i såväl EU som berörda länder och ger samtidigt möjligheten att
            bygga upp migrationskompetens vilket gynnar stabiliteten i relationen
            mellan EU och partnerstaten. Regeringen bör aktivt verka för att
            öka och bredda antalet stater med vilka EU ingår mobilitetspartnerskap
            samt löpande återkomma till riksdagen med regelbundna rapporter
            om hur de olika samarbetena fungerar.
          </p>
        </div>
        <div type="motSignatures">
          <list>
            <item xml:id="i-E4YNabMQXaCv75Cjs1bBZQ">
              Karin Enström (M)
            </item>
            <item xml:id="i-Wa9FLtjz6KkiUQURvBBvED">
              Hillevi Engström (M)
            </item>
            <item xml:id="i-5bV4NCZrCiapTEZSnbxHi9">
              Sofia Arkelsten (M)
            </item>
            <item xml:id="i-FnYnPbESED5jaSNMnqJieg">
              Margareta Cederfelt (M)
            </item>
            <item xml:id="i-NrHaG84qZfDcRAf6PDaD81">
              Göran Pettersson (M)
            </item>
            <item xml:id="i-BBbBj2reHXyKBTgyQE95em">
              Tobias Billström (M)
            </item>
            <item xml:id="i-Ci4xHSnmD2SP94vUMNgz2N">
              Ulrika Karlsson i Uppsala (M)
            </item>
            <item xml:id="i-2iswEHNBScHVrGA75Y3SbE">
              Hans Wallmark (M)
            </item>
          </list>
        </div>
      </div>
    </body>
  </text>
</TEI>
