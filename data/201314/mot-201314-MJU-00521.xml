<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-MJU-00521">
  <teiHeader>
    <fileDesc>
      <titleStmt>
        <title>Utgiftsområde 23 Areella näringar, landsbygd och livsmedel</title>
        <author corresp="i-V1piU7dAy9T73Gqt6tm91j">av Kew Nordqvist m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 23 Areella näringar, landsbygd och livsmedel</title>
          <idno type="rdwebb">H102MJ521</idno>
          <rs type="number">MJ521</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H102MJ521/text</ref>
          <ref type="dokument_url_html">http://data.riksdagen.se/dokument/H102MJ521</ref>
          <ref type="dokumentstatus_url_xml">http://data.riksdagen.se/dokumentstatus/H102MJ521</ref>
          <ref type="doc">http://data.riksdagen.se/fil/530537CE-B309-40D5-85BB-B4E1117F031A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-F6k8EkweVWXrpdQijsRU3X" type="signed"/>
        <correspContext corresp="i-F6k8EkweVWXrpdQijsRU3X">
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-UFTZBKNRWWLXUXAtcCcVfH"/>
        </correspContext>
        <correspAction xml:id="i-DNJjfHJWEjmzkA5X9QHpEd" type="numbering">
          <date when="2013-10-08"/>
        </correspAction>
        <correspAction xml:id="i-LHQm6Ct57FZrNSFPmRk8s6" type="submission">
          <date when="2013-10-04"/>
        </correspAction>
        <correspAction xml:id="i-Fk6RuQYUhdatfLXTZfuNWv" type="transfer">
          <date when="2013-10-04"/>
        </correspAction>
        <correspAction xml:id="i-8gw9tHy6EXJcVLW7nJCykz" type="assigned"/>
        <correspContext corresp="i-8gw9tHy6EXJcVLW7nJCykz">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-wAAFnRpeNbkiwMe2Yn5P9" type="motHeader"/>
      <div xml:id="i-QHPh5KM2HM8r2LQ5GUFvRm" type="motBody">
        <div xml:id="i-DmSsVFDjT6wgR7npknoEzw" type="motSummary">
          <head xml:id="i-RFWJNGDxhncJf4C3BPA7Tn">
            1 Sammanfattning
          </head>
          <p xml:id="i-DZChHCsQM7K6YXpKb3j7Ez">
            Regeringen föreslår en dramatisk nedskärning av landsbygdsprogrammet.
            Jämfört med anslaget för 2013 blir det 1,3 miljarder kronor 2014,
            1,8 miljarder kronor 2015 och sammanlagt 6,6 miljarder kronor
            under perioden 2014–2017 (summan av anslagen 1:18 Åtgärder för
            landsbygdens miljö och struktur plus 1:19 Från EU-budgeten finansierade
            åtgärder för landsbygdens miljö och struktur ).
          </p>
          <p xml:id="i-MmDsj5LgBDgD9mTP24Kpqb">
            Miljöpartiet de gröna föreslår att landsbygdsprogrammet ökar
            med 558 miljoner kronor per år jämfört med regeringens förslag
            (anslag 1:18 Åtgärder för landsbygdens miljö och struktur ). Av
            detta kommer 258 miljoner kronor från återföring av intäkterna
            från skatt på konstgödsel. Samtidigt vill vi ändra inriktningen
            och förbättra träffsäkerheten. Medlen ska gå i första hand till
            åtgärder för att främja övergången till framtidens ekologiska
            jordbruk och ersättningar för miljöåtgärder, i andra hand till
            andra ändamål som tillämpad forskning och metodutveckling för
            jordbruket. Utöver detta har vi särskilda satsningar i andra utgiftsområden
            på sammanlagt 340 miljoner kronor för verksamheter som regeringen
            har finansierat genom landsbygdsprogrammet (200 miljoner kronor
            för bredband på landsbygden och 140 miljoner kronor för biogas,
            inom utgiftsområden 19 respektive 21).
          </p>
          <p xml:id="i-Lrh7hcXpSZ3XDnhnDwWAdf">
            Vi föreslår att anslagsposten Åtgärder för ekologisk produktion
            återinförs med ett anslag på 60 miljoner kronor per år för vissa
            åtgärder för att öka produktion och konsumtion av ekologisk mat.
            Detta finansieras delvis genom neddragningar i anslagen 1:16 Konkurrenskraftig
            livsmedelssektor (17 miljoner kronor) och 1:20 Stöd till miljöförbättrande
            åtgärder i jordbruket (10 miljoner kronor).
          </p>
          <p xml:id="i-45W7d1WAwvFY3bwB8biKDw">
            Vi satsar drygt 65 miljoner kronor på annat miljömålsrelaterat
            arbete inom jordbruksområdet genom anslag 1:8 Statens jordbruksverk
            (22 miljoner kronor av en totalökning på 41 miljoner kronor) och
            1:24 Sveriges lantbruksuniversitet (45 miljoner kronor av en totalökning
            på 65 miljoner kronor). För att behålla höga ambitioner kring
            forskning av biologisk mångfald vill vi satsa 15 miljoner kronor
            på Artdatabankens arbete med Nationalnyckeln inom SLU (anslag
            1:24).
          </p>
          <p xml:id="i-MAHeXwDMAsCJ9mUg3wpDBN">
            Miljöpartiet har en nollvision för avverkning av de skogsområden
            av allra störst vikt för biologisk mångfald. För detta satsar
            vi 2014 sammanlagt 115 miljoner kronor mer än regeringen på anslag
            1:1 Skogsstyrelsen (15 miljoner kronor) och anslag 1:2 Insatser
            för skogsbruket (100 miljoner kronor). Satsningen trappas upp
            stegvis.
          </p>
          <p xml:id="i-7F6qFpDVuCk9nskPubDUtu">
            Vi föreslår 20 miljoner kronor per år mer än regeringen till
            anslag 1:7 Ersättningar för viltskador m.m. för åtgärder för att
            förebygga och kompensera rovdjursskador, och därmed förebygga
            konflikter kring rovdjurspolitiken.
          </p>
          <p xml:id="i-KcEEzUjkq9EwyteZt4BbC7">
            Vi ser stora behov att förbättra villkoren för djuren och föreslår
            därför ett djurskyddspaket på 98 miljoner kronor 2014, varav 49
            miljoner kronor satsas inom utgiftsområde 23 (19 miljoner kronor
            inom anslag 1:8 Jordbruksverket för arbete med föreskrifter, tillsyn
            och forskning, 5 miljoner kronor inom anslag 1:24 Sveriges lantbruksuniversitet
            för Nationellt center för djurvälfärd, 20 miljoner kronor avser
            inrättandet av en djuretisk ombudsman och 5 miljoner kronor går
            till ett 3R-center för alternativ till djurförsök).
          </p>
        </div>
        <div xml:id="i-5N8JDHFDTaADm5vtR24729" type="motProposal" subtype="förslag">
          <head xml:id="i-4GC8FaJ549dkhqEC7U5chu">
            2 Förslag till riksdagsbeslut
          </head>
          <p xml:id="i-QE4ERtxjJzV6fNDCtKMCio">
            Riksdagen anvisar med följande ändringar i förhållande till regeringens
            förslag anslagen för 2014 inom utgiftsområde 23 Areella näringar,
            landsbygd och livsmedel enligt förslaget i tabell 1 i motionen.
          </p>
        </div>
        <div xml:id="i-3sBZQR6tv2JS9mrHQNiUTw" type="motContent">
          <head xml:id="i-GG3cev1qeFcG7K8AVyKHV7" type="h1">
            3 Anslag
          </head>
          <head xml:id="i-EEhrocEsT4kvLhu7v6CCQ2" type="h1">
            Tabell 1 Anslagsförslag 2014 för utgiftsområde 23 Areella näringar,
            landsbygd och livsmedel
          </head>
          <p xml:id="i-JksZasJomKenGQAskEUqEf">
            Tusental kronor
          </p>
          <table xml:id="i-7ZxB7SeqEJ8x8UuT2wSkS4">
            <row xml:id="i-MoQWqyNJ5Lms4Y3K62qRYp">
              <cell>
                Ramanslag
              </cell>
              <cell>
                Regeringens förslag
              </cell>
              <cell>
                Avvikelse från regeringen (MP)
              </cell>
            </row>
            <row xml:id="i-H1Xc64YVqgNJd3qTXBo53j">
              <cell>
                1:1
              </cell>
              <cell>
                Skogsstyrelsen
              </cell>
              <cell>
                405 533
              </cell>
              <cell>
                +15 000
              </cell>
            </row>
            <row xml:id="i-6UeWykq1kvm6erpmh3xVCi">
              <cell>
                1:2
              </cell>
              <cell>
                Insatser för skogsbruket
              </cell>
              <cell>
                257 873
              </cell>
              <cell>
                +100 000
              </cell>
            </row>
            <row xml:id="i-PGcc8PdyqeJxasuwMKMPuY">
              <cell>
                1:3
              </cell>
              <cell>
                Statens veterinärmedicinska anstalt
              </cell>
              <cell>
                115 093
              </cell>
            </row>
            <row xml:id="i-NgDCDqhZNq3a9ZK1GSXrse">
              <cell>
                1:4
              </cell>
              <cell>
                Bidrag till veterinär fältverksamhet
              </cell>
              <cell>
                107 298
              </cell>
            </row>
            <row xml:id="i-NA45XQdvexS79uBeP9DVRP">
              <cell>
                1:5
              </cell>
              <cell>
                Djurhälsovård och djurskyddsfrämjande åtgärder
              </cell>
              <cell>
                12 933
              </cell>
            </row>
            <row xml:id="i-XnmJTJgwQNvnWjexbYnzZP">
              <cell>
                1:6
              </cell>
              <cell>
                Bekämpande av smittsamma husdjurssjukdomar
              </cell>
              <cell>
                124 349
              </cell>
            </row>
            <row xml:id="i-M8KQXFbskEAG9T1C8aZtq">
              <cell>
                1:7
              </cell>
              <cell>
                Ersättningar för viltskador m.m.
              </cell>
              <cell>
                37 778
              </cell>
              <cell>
                +20 000
              </cell>
            </row>
            <row xml:id="i-8y6L5Sy7wWFjfBNtk6vAnd">
              <cell>
                1:8
              </cell>
              <cell>
                Statens jordbruksverk
              </cell>
              <cell>
                521 089
              </cell>
              <cell>
                +41 000
              </cell>
            </row>
            <row xml:id="i-XMqjDPgbeiE3cz4AwkusVS">
              <cell>
                1:9
              </cell>
              <cell>
                Bekämpande av växtskadegörare
              </cell>
              <cell>
                5 000
              </cell>
            </row>
            <row xml:id="i-8GAavDDxtmS2kwAVekGNhV">
              <cell>
                1:10
              </cell>
              <cell>
                Gårdsstöd m.m.
              </cell>
              <cell>
                5 932 000
              </cell>
            </row>
            <row xml:id="i-8cZwPABrP4gY81nhUgcUmK">
              <cell>
                1:11
              </cell>
              <cell>
                Intervention för jordbruksprodukter m.m.
              </cell>
              <cell>
                144 100
              </cell>
            </row>
            <row xml:id="i-FreiK6tMtYTiPxniac6pEV">
              <cell>
                1:12
              </cell>
              <cell>
                Finansiella korrigeringar m.m.
              </cell>
              <cell>
                75 472
              </cell>
            </row>
            <row xml:id="i-GmMeoLJZwRPc1rFW4AR86P">
              <cell>
                1:13
              </cell>
              <cell>
                Strukturstöd till fisket m.m.
              </cell>
              <cell>
                23 985
              </cell>
            </row>
            <row xml:id="i-H15CwCdvRUsq8Kqq9bPeHc">
              <cell>
                1:14
              </cell>
              <cell>
                Från EU-budgeten finansierade strukturstöd till fisket m.m.
              </cell>
              <cell>
                75 412
              </cell>
            </row>
            <row xml:id="i-DsM7JakaGqrxarRF3mF1kv">
              <cell>
                1:15
              </cell>
              <cell>
                Livsmedelsverket
              </cell>
              <cell>
                304 035
              </cell>
            </row>
            <row xml:id="i-AT4k69nsXJZx2PV9CjDUpH">
              <cell>
                1:16
              </cell>
              <cell>
                Konkurrenskraftig livsmedelssektor
              </cell>
              <cell>
                88 660
              </cell>
              <cell>
                -17 000
              </cell>
            </row>
            <row xml:id="i-Thqwu15htf7yUQoMXbpsan">
              <cell>
                1:17
              </cell>
              <cell>
                Bidrag till vissa internationella organisationer m.m.
              </cell>
              <cell>
                42 913
              </cell>
            </row>
            <row xml:id="i-MQmvLg93EpB48U7jS29idz">
              <cell>
                1:18
              </cell>
              <cell>
                Åtgärder för landsbygdens miljö och struktur
              </cell>
              <cell>
                2 665 527
              </cell>
              <cell>
                +558 000
              </cell>
            </row>
            <row xml:id="i-SjN4bV5QVQMdq9DaRiHxnY">
              <cell>
                1:19
              </cell>
              <cell>
                Från EU-budgeten finansierade åtgärder för landsbygdens miljö
                och struktur
              </cell>
              <cell>
                1 993 633
              </cell>
            </row>
            <row xml:id="i-UZR1NJUBmzaQQBU3NiWwBH">
              <cell>
                1:20
              </cell>
              <cell>
                Miljöförbättrande åtgärder i jordbruket
              </cell>
              <cell>
                32 830
              </cell>
              <cell>
                -10 000
              </cell>
            </row>
            <row xml:id="i-RpUpeDpogkbSmrJSPViAxi">
              <cell>
                1:21
              </cell>
              <cell>
                Stöd till jordbrukets rationalisering m.m.
              </cell>
              <cell>
                4 116
              </cell>
            </row>
            <row xml:id="i-DBaCkZJCbn5HkHEZdzfpKf">
              <cell>
                1:22
              </cell>
              <cell>
                Stöd till innehavare av fjällägenheter m.m.
              </cell>
              <cell>
                1 029
              </cell>
            </row>
            <row xml:id="i-6q7aCnxcviMKakbvywriPv">
              <cell>
                1:23
              </cell>
              <cell>
                Främjande av rennäringen m.m.
              </cell>
              <cell>
                107 915
              </cell>
            </row>
            <row xml:id="i-pP1o2U2mZhPrqiqL6P6iK">
              <cell>
                1:24
              </cell>
              <cell>
                Sveriges lantbruksuniversitet
              </cell>
              <cell>
                1 702 926
              </cell>
              <cell>
                +65 000
              </cell>
            </row>
            <row xml:id="i-6o1kAHdQ8z6EHX6Sgn1c9r">
              <cell>
                1:25
              </cell>
              <cell>
                Forskningsrådet för miljö, areella näringar och samhällsbyggande:
                Forskning och samfinansierad forskning
              </cell>
              <cell>
                495 660
              </cell>
            </row>
            <row xml:id="i-Va6ghkZrKVjGLCU1PdrbQW">
              <cell>
                1:26
              </cell>
              <cell>
                Bidrag till Skogs- och lantbruksakademien
              </cell>
              <cell>
                1 177
              </cell>
            </row>
            <row xml:id="i-RKy2DzcfJ4HsL8hXeruPjB">
              <cell>
                Nya anslag
              </cell>
            </row>
            <row xml:id="i-XLasSp6ssbrqgQvw8Vq4zu">
              <cell>
                Åtgärder ekologisk produktion
              </cell>
              <cell>
                +60 000
              </cell>
            </row>
            <row xml:id="i-A4MBcfWRr2NxVW68GxxLw6">
              <cell>
                Inrättande av djuretisk ombudsman
              </cell>
              <cell>
                +20 000
              </cell>
            </row>
            <row xml:id="i-UewuyDrPc7TvKaFfvsoAHz">
              <cell>
                3R-center för alternativ till djurförsök
              </cell>
              <cell>
                +5 000
              </cell>
            </row>
            <row xml:id="i-QLVYbb3FNXjvzyy6qMqJob">
              <cell>
                Summa
              </cell>
              <cell>
                15 278 336
              </cell>
              <cell>
                +857 000
              </cell>
            </row>
          </table>
          <head xml:id="i-4fQnCLPkybyxS2pBRt7vwt" type="h1">
            4 Motivering
          </head>
          <head xml:id="i-WSHkaSpLMNCyjSq2TYEs5" type="h2">
            4.1 Dramatisk nedskärning av landsbygdsprogrammet
          </head>
          <p xml:id="i-Jhb2YDJo68ov9BYK8s2mfq">
            Regeringen föreslår en dramatisk minskning av landsbygdsprogrammet.
            Jämfört med anslaget för 2013 blir det 1,3 miljarder kronor mindre
            2014, 1,8 miljarder kronor mindre 2015 och sammanlagt 6,6 miljarder
            kronor mindre under perioden 2014–2017. Minskningen avser anslagen
            1:18 Åtgärder för landsbygdens miljö och struktur plus 1:19 Från
            EU-budgeten finansierade åtgärder för landsbygdens miljö och struktur
            . Nedskärningen motsvarar 20–25 procent av programmets budget.
          </p>
          <p xml:id="i-13PuHHYDQVpWeyRHz4u4bz">
            2014 börjar en ny programperiod. Regeringen anger i sin budget
            att EU:s bidrag till landsbygdsprogrammet minskar med 1,953 miljarder
            euro 2007–2013 till 1,747 miljarder euro för den nya programperioden
            2014–2020. Vid en växelkurs på 9 kronor per euro betyder det en
            minskning av EU-bidragen med ca 265 miljoner kronor per år. Den
            merparten av kommande års nedskärning beror alltså på regeringens
            beslut.
          </p>
          <head xml:id="i-737FwqUhoYAzSc1e66RbR1" type="h3">
            4.1.1 Ett dråpslag mot landsbygden
          </head>
          <p xml:id="i-Vg4oov2eBsDaAuUsonbfDC">
            En sådan drastisk minskning kommer ofrånkomligen att få stora
            konsekvenser. Vilka dessa blir framgår inte av budgeten. Det har
            inte heller stått att läsa på t.ex. DN-debatt. Förmodligen vet
            inte regeringen själv. Alternativet är att man vet men mörkar.
          </p>
          <p xml:id="i-2hoLx5uSrSHYviBPaoPQyD">
            Regeringen anger i budgeten att Landsbygdsprogrammet är ett av
            regeringens flera viktiga verktyg för att bidra till att hela
            Sverige ska kunna leva och för att säkerställa utvecklingen i
            hela landet. Under den nuvarande programperioden har landsbygdsprogrammets
            pengar används för att finansiera miljöåtgärder, gårdsbaserad
            biogas, bredbandsutbyggnad och andra åtgärder som syftar till
            att ge bättre möjligheter att bo och försörja sig på landsbygden.
          </p>
          <p xml:id="i-4CVU9aKi9XdQemvkRDhNkg">
            Regeringen påpekar att huvuddelen av åtgärderna som finansieras
            under anslaget är ersättningsformer som bygger på fleråriga åtaganden
            om utbetalningar. Ett sätt att hantera neddragningen kan vara
            att skjuta på betalningarna till slutet av perioden.
          </p>
          <p xml:id="i-5snbJE2us6KzdqSosrKRK8">
            Merparten av de kommande årens nedskärningar beror på att regeringen
            förskjuter utbetalningen av EU-pengarna inom programperioden.
            Massiva neddragningar 2014–2017 kommer alltså att delvis matchas
            av ökningar 2018–2020. Denna instabilitet kommer dock att skapa
            osäkerhet och oreda såväl inom administrationen som hos mottagarna.
            Det kommer att leda till att ersättningarna stuvas om, försvinner
            för att återkomma fast då kanske i andra former. Det kommer att
            minska administrationens effektivitet och öka krånglet för mottagarna.
            Ovanpå vädermaktens nycker måste alltså bönderna nu också hantera
            regeringens ryckiga landsbygdsprogram.
          </p>
          <p xml:id="i-VS6va3VbwLiJxZXeGpYLhi">
            Skälen till regeringens jojo-spel med sänkningar följda av framtida
            höjningar av landsbygdsprogrammets anslag framgår inte av budgetpropositionen.
            Det kan därför inte uteslutas att det hänger ihop med regeringens
            skattesänkningar och trixande med utgiftstaket.
          </p>
          <p xml:id="i-X3hLHqwHq8BnE4DVu4R2FW">
            De närmaste årens nedskärningar kommer att drabba landsbygden
            och många jordbrukare. De kan komma att gå ut över områden som
            bredbandsutbyggnad, viltstängsel för att förebygga konflikter
            när rovdjur letar sig fram till nya områden, gårdsbaserad biogas
            eller regeringsprogram för mat och skog. Kanske vissa aktiviteter
            kommer att finansieras av andra budgetposter i andra utgiftsområden.
            Det är inte otänkbart att regeringen försenar utbetalningar till
            lantbrukare, ett slags tvångsinlåning. Eftersom det enligt EU-besluten
            kommer att finnas en möjlighet att överföra medel från arealbidragen
            (eller gårdsstödet) till landsbygdsprogrammet kan också den frågan
            komma upp till diskussion.
          </p>
          <p xml:id="i-2C4ncLbjQtLRk7pFcNNPgq">
            Redan nu är det klart att regeringens nedskärning kommer att
            gå ut över miljön.
          </p>
          <head xml:id="i-AVyrrpSydKxzHa841KwKDa" type="h3">
            4.1.2 Miljön drabbas
          </head>
          <p xml:id="i-XNmcskDMSFnmzP5ZMKEUVx">
            Enligt en uppskattning från Expertgruppen för studier i offentlig
            ekonomi (Bonde söker bidrag, ESO 2013:6) har miljösatsningar uppgått
            till knappt 70 procent av satsningarna från det nuvarande programmet.
            Natuvårdsverket skriver om betydelsen av landsbygdsprogrammet
            i sin senaste uppföljning av de nationella miljökvalitetsmålen:
            Utformningen av miljöersättningarna inom det framtida landsbygdsprogrammet
            är således en nyckelfråga för flera miljökvalitetsmål, medan andra
            jordbruksstöd delvis kan motverka miljömålen. Bakgrunden är att
            nuvarande styrmedel inte räcker för att nå 14 av de 16 av riksdagen
            beslutade miljömålen (Naturvårdsverket Rapport 6557). Fler än
            hälften av dessa missade miljömål påverkas av jordbruket, t.ex.
            Ett rikt odlingslandskap , Ett rikt växt- och djurliv , Ingen
            övergödning , Myllrande våtmarker , Levande sjöar och vattendrag
            , Hav i balans samt levande kust och skärgård och Grundvatten
            av god kvalitet .
          </p>
          <p xml:id="i-BvpTPQzNXHuy7zyddVWrQq">
            Den första konkreta konsekvensen kom dagen efter att statsbudgeten
            offentliggjordes då Jordbruksverket meddelade att följande ersättningar
            nu stoppas:
          </p>
          <list xml:id="i-YG7HUqbZsNGfXc5iZwc2KS" style="ul">
            <item xml:id="i-PRNR5CpwRTj7RrQjn6DJe9">
              Minskat kväveläckage.
            </item>
            <item xml:id="i-QxL3na2jDUM1uxCmfGRiWV">
              Skyddszoner.
            </item>
            <item xml:id="i-SDKYfv7opstYsQkVoxokpy">
              Skötsel av våtmarker.
            </item>
            <item xml:id="i-Ak6NaYNC3HScjBcCUdaPLR">
              Naturfrämjande insatser på åkermark.
            </item>
            <item xml:id="i-74CwtMsNVwzWGvnDQ76U7X">
              Natur- och kulturmiljöer i odlingslandskapet.
            </item>
            <item xml:id="i-9tzZiMvRqdhY4sdFqCbxpt">
              Miljöskyddsåtgärder.
            </item>
            <item xml:id="i-RjeZsJteu8pxjComyruCcm">
              Bruna bönor på Öland.
            </item>
            <item xml:id="i-2Ki7sAiPw24FKN31jbjEPr">
              Hotade husdjursraser.
            </item>
            <item xml:id="i-Hg7SBwy5L6tbmwWzArEdD6">
              Natur- och kulturmiljöer i renskötselområdet.
            </item>
          </list>
          <p xml:id="i-H2KNbifxvDd8FJ6vysrwjM">
            Nu kommer också pressuppgifter om att stöd till viltstängsel
            stoppas. Det är således stora miljöproblem som övergödning och
            biologisk mångfald som påverkas.
          </p>
          <head xml:id="i-7ioyCM1dr61iBGEZUXeemx" type="h1">
            5 Ett hållbart jordbruk
          </head>
          <p xml:id="i-M6ss5yNmGLtfCHLc8wyb7L">
            Miljöpartiet anser att framtiden för jord-, skogs- och vattenbruk
            ligger i hållbart brukande i samklang med naturen och inom de
            ekologiska ramarna. Dit är det i dag alltför ofta långt. Jordbruket
            spelar en central roll för samtliga de områden där mänsklig aktivitet
            enligt forskningen överskrider planetära gränsvärden: klimat,
            biologisk mångfald och kväveomvandling. Jordbruket är helt dominerande
            för kväveomvandlingen.
          </p>
          <p xml:id="i-YLPoBrU7AobxN2AygXNv8r">
            Inom jordbrukspolitiken står vi inför ett vägval: Å ena sidan
            en försämrad miljö och mindre ekosystemtjänster till följd av
            en ökad intensifiering av jordbruket med ökad användning av handelsgödsel
            och bekämpningsmedel, och på sikt användning av genmodifierade
            organismer och en alltmer koncentrerad storföretagskontroll över
            utsädesmarknad. Å andra sidan större förmåga att motstå klimatförändringar
            och andra störningar och mer ekosystemtjänster, tack vare ett
            ekologiskt anpassat jordbruk baserat på större mångfald och mer
            multifunktionalitet. Regeringen tycks ha valt väg med sitt fortsatta
            stöd till godkännande av nya genmodifierade grödor (GMO) i EU
            och sitt fortsatta naggande i kanten av stödet till ekologisk
            produktion. Det kommer dessvärre också signaler om att krafter
            inom alliansen är beredda att offra viktiga värden i det svenska
            och europeiska jordbruket för att få ett handels- och investeringsavtal
            med USA. Näringslivsintressen i USA vill använda handels- och
            investeringsavtalet som ett sätt att komma åt europeiska regleringar
            på områden som GMO, användning av hormoner och antibiotika vid
            köttproduktion och klorbehandling av slaktade kycklingkroppar.
          </p>
          <p xml:id="i-SZZJpGQnszakF9F4JMHjMp">
            Miljöpartiet vill investera i framtidens jordbruk. Vi vill stödja
            en omställning till en hållbar livsmedelsproduktion med ökad ekologisk
            produktion, större mångfald och mer framtida ekosystemtjänster.
            Vi vill till exempel möta mjölkkrisen med ett offensivt stöd till
            omställning till ekologisk produktion med mindre beroende av världsmarknadspriset
            på foder. Vi vill värna åkermarken bl.a. genom att klassa den
            som riksintresse. Vår vision är 100 procent ekologiskt. Vi utvecklar
            vår syn på behovet av en övergripande jordbruks- och livsmedelsstrategi
            i annat sammanhang.
          </p>
          <p xml:id="i-CwCcTh1TvBa785fex6ZLLS">
            Miljöpartiet vill också satsa på bättre djurskydd.
          </p>
          <p xml:id="i-LVUwoC2bGqTgDumJ5d26rj">
            Ökad miljöhänsyn och ökad hänsyn till ekosystemtjänster bör vara
            utgångspunkten för översynen av landsbygdsprogrammet i Sverige
            och regeringens agerande i samband med utvecklingen och genomförandet
            av EU:s jordbrukspolitik och EU:s fiskepolitik. Forskningen och
            utbildningen om ekologiskt hållbara odlingssystem bör utvecklas,
            så att odling i högre utsträckning sker med kunskap om biologiska
            system och dess begränsningar.
          </p>
          <head xml:id="i-SzAh1ShYpSvXFFsFJci7rc" type="h2">
            5.1 Jordbrukets klimatarbete
          </head>
          <p xml:id="i-8vAxPWcG5wbtBKRNji1YwV">
            Jordbruk och fiske står för en åttondedel av utsläppen i Sverige,
            åtta miljoner ton per år. Det är en liten minskning sedan 1990
            då utsläppen var nio miljoner ton. Minskningen beror främst på
            att antalet nötkreatur har minskat. Fram till år 2020 väntas utsläppen
            minska med en miljon ton per år.
          </p>
          <p xml:id="i-3U2afYV3da4hxRbEdPWpHG">
            Inom jordbrukssektorn är det särskilt tydligt att utsläppen i
            Sverige inte speglar svenskarnas verkliga klimatpåverkan. Samtidigt
            som antalet nötkreatur i Sverige har minskat ökar importen av
            kött och andra livsmedel. Totalt sett har klimatpåverkan av svenskarnas
            matvanor ökat, men utsläppen sker i andra länder, ofta sådana
            som saknar åtaganden att minska sina utsläpp. Därför är det viktigt
            att inte bara arbeta mot utsläpp i det svenska jordbruket, utan
            även minska importen av klimatpåverkande mat från andra länder.
          </p>
          <p xml:id="i-WnQ76QAgrTwtJkQjrFxMai">
            Miljöpartiet vill minska utsläppen i Sverige genom att ge ett
            stöd till de jordbruk som vill producera biogas genom rötning,
            ett s.k. metanreduceringsstöd. Det ger dubbel miljönytta eftersom
            man tar hand om gödsel och annat avfall som annars hade gett utsläpp,
            samtidigt som biogasen används i arbetsmaskiner eller fordon där
            den ersätter diesel och bensin. Stödet är på 140 miljoner kronor
            per år eller totalt 560 miljoner kronor utöver regeringens budget
            2014–2017 och går genom ett nytt anslag Stöd biogas gödsel inom
            utgiftsområde 21 Energi. Där finns också ett stöd till biogas
            i mackar på 50 miljoner kronor per år (se bl.a. motion 2012/13:N404).
          </p>
          <p xml:id="i-E1c1UsdJqoEQpMjFZpnLQ4">
            Jordbruket använder konstgödsel som tillverkas utanför Sverige
            och varje år orsakar 1,3 miljoner ton i utsläpp av växthusgaser
            i tillverkningen. Vi vill införa en skatt på konstgödsel och föra
            tillbaka pengarna till jordbruk som minskar sina utsläpp, ökar
            jordens upptag av koldioxid eller genomför andra miljö- och klimatinsatser.
            Detta utvecklas närmare nedan.
          </p>
          <head xml:id="i-8YmQraPvhj5RcopQMJNMG8" type="h2">
            5.2 Rikt odlingslandskap
          </head>
          <p xml:id="i-95mAXteWbYprHax8ZkGbjQ">
            För att börja genomföra en del av Miljömålsrådets förslag och
            andra åtgärder avseende framför allt odlad mångfald och husdjursgenetiska
            resurser föreslår vi ökningar av anslaget 1:9 Statens jordbruksverk
            med 22 miljoner kronor per år. Vi föreslår också att anslaget
            ökas med ytterligare 19 miljoner kronor per år för arbetet med
            djurskydd (se nedan).
          </p>
          <p xml:id="i-5stoWr9zjR66kdx5fg2ye7">
            I åkerlandskapet riskerar småbiotoperna, artrikedomen och förekomsten
            av sådana arter som är hotade att minska. Miljömålsrådet påpekar
            att arters möjlighet till anpassning till klimatförändringar försvåras.
            För att motverka detta har rådet föreslagit ett nytt delmål avseende
            åkerlandskapet och en rad åtgärder, bl.a. utökat stöd till bioträda
            (mångfaldsträda), information och uppföljning. För att kunna genomföra
            förslag från Miljömålsrådet och senare förslag avseende den biologiska
            mångfalden och kulturmiljövärdena i åkermarken föreslår vi en
            ökning av landsbygdsprogrammet genom anslaget 1:18 Åtgärder för
            landsbygdens miljö och struktur med 258 miljoner kronor per år
            mer än regeringen satsar. Detta finansieras genom återföring av
            en del av intäkterna från en återinförd skatt på konstgödsel (se
            nedan). Därutöver lägger vi ytterligare 300 miljoner kronor för
            att upprätthålla miljöersättningarna i landsbygdsprogrammet trots
            EU:s neddragningar. Sammanlagt blir det en ökning med 558 miljoner
            kronor jämfört med regeringens förslag. Samtidigt vill vi se en
            ändrad inriktning och bättre träffsäkerhet i landsbygdsprogrammet.
            Vi vill i ökad utsträckning fokusera på åtgärder för att ställa
            om jordbruket till framtidens ekologiska produktion, samt miljöersättningar.
            Vi vill t.ex. att ersättningar riktas till djurhållning som är
            av vikt för biologisk mångfald i stället för det generella bidraget
            eller ko-peng som landsbygdsministern föreslagit. Vi vill också
            stödja tillämpad forskning, metodutveckling och rådgivning, särskilt
            inom ekologisk produktion. Tydliga prioriteringar och bättre träffsäkerhet
            blir särskilt angeläget till följd av regeringens kraftiga anslagsminskningar,
            långt utöver EU:s neddragningar.
          </p>
          <p xml:id="i-NDwsFxzjEDwWaqPauQenmB">
            Brist på kunskap om naturen och biologisk mångfald anförs ofta
            som ett hinder mot åtgärder för att i enlighet med nationella
            miljömål och internationella förpliktelser hejda förlusten av
            biologisk mångfald. Som ett led i kunskapsuppbyggnaden om biologisk
            mångfald satsade regeringen 2001 på ett långsiktigt projekt för
            att kartlägga de arter som förekommer i Sverige. Regeringens beslut
            att riva upp den långsiktiga satsningen är kortsynt och oförenligt
            med projektets karaktär. Vi utvecklar vår syn på regeringens förslag
            om Artprojektet vidare i motion 2012/13:MJ280. Vi vill satsa 15
            miljoner kronor årligen på Artdatabanken på SLU (anslag 1:24 Sveriges
            lantbruksuniversitet ) för att trygga det fortsatta arbetet.
          </p>
          <head xml:id="i-FgKt8sNk3b7MiNJTSNgxsW" type="h2">
            5.3 Ekologiskt lantbruk
          </head>
          <p xml:id="i-LdivtviSYMiZPiKez5gXcf">
            Det ekologiska lantbruket bidrar till att flera miljömål nås.
            Dessutom bidrar det till att markens produktivitet bevaras på
            sikt. Regeringen har slopat det särskilda anslaget för stöd till
            det ekologiska lantbruket med motiveringen att pengarna fördes
            till andra budgetposter. Det står nu klart att stödet till det
            ekologiska lantbruket i praktiken har minskats med mer än hälften,
            om än på ett osynligt sätt. Dessutom har villkoren för stödet
            försämrats. Inom landsbygdsprogrammet har dessutom flera förändringar
            av villkoren för ersättningen till ekologisk produktion lett till
            kraftiga minskningar av utbetalningarna till ekostödet redan innan
            de kraftiga minskningar som nu aviseras i landsbygdsprogrammet.
            Vidare är nivåerna för stöd till ekologisk produktion i allmänhet
            låga, särskilt i förhållande till periodvis kraftigt höjda marknadspriser
            för konventionella produkter. Allt detta bidrar till att ekologisk
            produktion inte utvecklas i takt med efterfrågan, vilket i sin
            tur leder till både onödiga prisökningar för konsumenterna och
            uteblivna marknadsandelar för svenska jordbrukare. Den svenska
            stagnationen står i bjärt kontrast till utvecklingen i Danmark.
          </p>
          <p xml:id="i-9PXSs6x5bBP4wAtNzFwg5r">
            Miljöpartiet vill införa ett omställningsstöd till certifierad
            ekologisk produktion. Det behövs för att delvis täcka extrakostnader
            som andra maskiner, skördebortfall under omläggningsperioden,
            kostnader för certifiering m.m. Det statliga stödet till certifierat
            ekologiskt lantbruk och omställning till ekologisk produktion
            behöver ökas. Vidare bör regeringen göra en översyn av ersättningsnivåerna
            för certifierade producenter. Dessutom bör ett mål införas för
            Sveriges lantbruksuniversitet, SLU, att redovisa hur de kunskapsförsörjer
            det ekologiska lantbruket, ekologiska livsmedelsföretag, ekologiska
            handelsaktörer och konsumentorganisationer.
          </p>
          <p xml:id="i-BGG5RhsaMd8oTYwyPSH2Ry">
            För den långsiktiga utvecklingen är det också viktigt med åtgärder
            som främjar och underlättar konsumtion av ekologiskt producerade
            livsmedel, både i hushållen och i storkök och offentlig sektor.
            Stödet till denna verksamhet behöver återställas.
          </p>
          <p xml:id="i-4uDEEt8iFNsuneJoiHF4Aa">
            Miljöpartiet föreslår att 17 miljoner kronor per år förs över
            från anslaget 1:16 Konkurrenskraftig livsmedelssektor och 10 miljoner
            kronor per år förs över från anslaget 1:20 Miljöförbättrande åtgärder
            i jordbruket till ett nytt anslag Åtgärder ekologisk produktion
            . Ytterligare medel tillförs från intäkterna från skatten på konstgödsel.
            Anslaget uppgår till 60 miljoner kronor per år från 2014.
          </p>
          <head xml:id="i-DGCtoazMSWrekgFnKxofny" type="h2">
            5.4 Skatt på kväve och kadmium i konstgödsel
          </head>
          <p xml:id="i-HyuXLEctFEZguYA4cLHyMD">
            För några år sedan avskaffade regeringen skatten på kväve och
            kadmium i konstgödsel. Skatten syftade till att minska tillförseln
            av kväve till åkern och utsläppen av kväve till våra övergödda
            hav och vattendrag. Skatten fungerade också i praktiken som ett
            gränsvärde för kadmiumhalten i konstgödseln. Kadmium i våra livsmedel
            är ett folkhälsoproblem, som särskilt drabbar kvinnor. Regeringen
            har sent omsider insett problemet med att skatten avskaffades
            och gett Kemikalieinspektionen i uppdrag att försöka hitta andra
            lösningar. Det har visat sig vara svårt.
          </p>
          <p xml:id="i-2wWDYLDtX7YYYAvP1GG5sm">
            Medlen från konstgödselskatten återfördes till jordbruket, i
            första hand i form av ersättningar inom landsbygdsprogrammet i
            anslaget 1:18 Åtgärder för landsbygdens miljö och struktur , men
            även genom bland annat tillämpad forskning. Återföringen skedde
            med två års eftersläpning. Återföringen upphörde först 2012. Därför
            föreslog regeringen en neddragning av landsbygdsprogrammet med
            cirka 200 miljoner kronor i budgetpropositionen för 2012.
          </p>
          <p xml:id="i-ToZmxGXwmd3n9Ydc7XB6FT">
            Vi vill återinföra skatten på kväve och kadmium i handelsgödsel.
            Det är en åtgärd för bättre folkhälsa och mot övergödning. Intäkterna
            bör som tidigare återföras till näringen, i första hand i form
            av ersättning för miljöåtgärder. Vi vill satsa en del av intäkterna
            på ett nytt anslag Åtgärder för att främja ekologisk produktion
            och konsumtion . Merparten, 258 miljoner kronor, återförs som
            vi har föreslagit förr om åren genom en ökning jämfört med regeringens
            förslag av anslaget 1:18 Åtgärder för landsbygdens miljö och struktur
            för landsbygdsprogrammet, i första hand för åtgärder som bidrar
            till att miljömålen nås.
          </p>
          <head xml:id="i-LZcwNNaEmrJtpba3LhaBeA" type="h2">
            5.5 Nollvision för avverkning av nyckelbiotoper
          </head>
          <p xml:id="i-Vq26aAA2WF8WBkmTGWUXcK">
            Kvarvarande skyddsvärda skogsområden räcker inte till för att
            hejda förlusten av biologisk mångfald även om de skulle få formellt
            skydd. Ytterligare områden behöver restaureras och återställas.
            Det är särskilt angeläget att förhindra att de allra viktigaste
            biotoperna avverkas. Vi föreslår därför en nollvision för avverkning
            av nyckelbiotoper. Uppgifter från Skogsstyrelsen och riksdagens
            utredningstjänst ger vid handen att detta skulle fordra ytterligare
            380 miljoner kronor per år i ersättningar till markägare. Detta
            sker genom de instrument som disponeras av Skogsstyrelsen. Detta
            genererar också ökade kostnader för Skogsstyrelsen för bl.a. inventering
            av anmälda områden inför avverkning.
          </p>
          <p xml:id="i-4s9KrnZUfK8Yr3z4DzfrTf">
            Regeringens satsningar är otillräckliga. Vi föreslår att skyddsarbetet
            byggs upp etappvis under tre år. Det innebär en ökning, utöver
            regeringens förslag, av anslaget 1:2 Insatser för skogsbruket
            med 100 miljoner kronor 2014 samt anslaget 1:1 Skogsstyrelsen
            med 15 miljoner kronor 2014 för att fortsätta öka. Detta är utöver
            satsningarna för skydd och skötsel av skog i utgiftsområden 20
            Allmän miljö- och naturvård samt 1 Rikets styrelse. Vi föreslår
            en rad andra åtgärder för att värna om skogen i bland annat motion
            2013/14:MJ506.
          </p>
          <head xml:id="i-DC2kBbamop9bhYkfPF6VHR" type="h2">
            5.6 Förebygga konflikter kring rovdjuren
          </head>
          <p xml:id="i-GAkhNQjbD1JFV32cVA2Q2u">
            Rovdjursutredningen föreslog 2013 att upp till 18 miljoner kronor
            skjuts till anslaget 1:7 Ersättningar för viltskador m.m. för
            både ökade ersättningar vid viltskador och förebyggande åtgärder,
            som ett led i arbetet för att minska konflikter kring rovdjuren.
            Regeringen sänkte anslaget i stället förra året, en sänkning som
            kvarstår. Konflikter kring rovdjur kan minskas genom att staten
            ger ersättning för viltstängsel och för tamdjur som skadas av
            rovdjur. Det är särskilt viktigt med bidrag till viltstängsel
            i områden där varg etablerar sig på nytt. Bidrag till viltstängsel
            är som nämnts ett område som drabbas av regeringens neddragning
            till landsbygdsprogrammet. Miljöpartiet höjer anslaget 1:7 Ersättningar
            för viltskador m.m. med 20 miljoner kronor per år.
          </p>
          <head xml:id="i-8GUDCPwQccuzR2aFa6o4pd" type="h2">
            5.7 Ansvar för djuren
          </head>
          <p xml:id="i-2s43vnkB947NHn5bCwbmen">
            Djuren har ingen rösträtt och är därför en grupp som är lätt
            för en ointresserad regering att strunta i. För oss gröna sträcker
            sig solidariteten över artgränserna, och vi ser därför stora behov
            att förbättra villkoren för djuren. Vi föreslår därför ett djurskyddspaket
            på 98 miljoner kronor 2014 och 103 miljoner kronor därefter med
            följande delar.
          </p>
          <p xml:id="i-B1vzRhFwHyQbpUhijiCuRe">
            Djurskyddskontrollerna har ända sedan omorganisationen 2009,
            då ansvaret flyttades från kommunerna till länsstyrelserna utan
            att tillräckliga resurser skickades med, varit otillräckliga.
            För att hinna med anmälningar som kommer in har de förebyggande
            kontrollerna många gånger fått prioriteras bort. Till exempel
            hade 2011 mindre än hälften av landets länsstyrelser gjort kontroller
            av djurtransporter, trots att EU-kommissionen tidigare har uppmanat
            Sverige att göra fler kontroller. Länsstyrelserna behöver därför
            få ytterligare resurser för att kunna upprätthålla en god tillsyn.
            Vi anslår 40 miljoner kronor per år för detta under utgiftsområde
            1 anslaget 1:5 Länsstyrelserna m.m.
          </p>
          <p xml:id="i-FthJtGGNLUZEBaa9oc1WUF">
            Sedan den borgerliga regeringen lade ner Djurskyddsmyndigheten
            som en av sina första åtgärder 2006 har det saknats en myndighet
            som företräder djurens perspektiv. För att inte slå sönder djurskyddsarbetet
            med ständiga omorganisationer föreslår vi i dagsläget inte att
            Djurskyddsmyndigheten återinrättas, utan nöjer oss med en mindre
            förändring. Vi föreslår en djuretisk ombudsman – en DjurO. Den
            ska verka för en god etisk grund, utvärdera djurskyddskontrollen,
            göra djuretiska årliga revisioner samt ge djuretiska råd. Jordbruksverket
            ska fortsatt ha ansvar för att verka för ett gott djurskydd, fungera
            som en central kontrollmyndighet samt vara förvaltningsmyndighet
            för djurskyddet och meddela föreskrifter. Vi föreslår 20 miljoner
            kronor per år i ett nytt anslag Inrättande av djuretisk ombudsman
            .
          </p>
          <p xml:id="i-8fRKaxHV6Nk7MzQmvWiTwC">
            För att stärka djurskyddsarbetet på Jordbruksverket, så att myndigheten
            kan stärka stödet till de regionala tillsynsmyndigheterna och
            vässa arbetet med att uppdatera föreskrifterna för att bättre
            spegla djurskyddslagens intentioner att djur ska skyddas mot onödigt
            lidande och ges rätt att bete sig naturligt, krävs ett tydligt
            uppdrag och ökade resurser. Vi stödjer också Djurskyddslagsutredningens
            förslag att inrätta ett vetenskapligt råd till stöd för verkets
            arbete med att uppdatera djurskyddsföreskrifterna. För detta föreslår
            vi att anslaget 1:8 Statens jordbruksverk utökas med ytterligare
            10 miljoner kronor per år (utöver den ökning om 22 miljoner kronor
            per år som vi föreslår för miljömålsarbetet). Därtill föreslår
            vi att Jordbruksverket återfår medel för djurskyddsbefrämjande
            forskning som tidigare överförts till Formas. Jordbruksverket
            framhåller att överflyttningen försvårade kopplingen mellan de
            forskningsbehov som identifieras i anslutning till verkets arbete
            och finansieringen av forskningsprojekt, och att en återflytt
            skulle vara en fördel. För att inte behöva prioritera ned angelägen
            djurskyddsforskning föreslår vi att Jordbruksverket tillförs 9
            miljoner kronor för djurskyddsfrämjande forskning, varav 6 miljoner
            kronor finansieras genom att Formas anslag till detsamma upphör.
            Sammantaget får Jordbruksverket 19 miljoner kronor per år för
            mer forskning och arbete med djurskydd.
          </p>
          <p xml:id="i-5rr72oxbusqwv5btwKMwxD">
            Ett viktigt arbete för att på vetenskaplig grund stärka djurens
            välfärd görs också vid Nationellt center för djurvälfärd (SCAW)
            vid SLU i Uppsala, som utöver forskning arbetar med utbildning
            och rådgivning på djurvälfärdsområdet. Vi föreslår att anslaget
            1:24 Sveriges lantbruksuniversitet ökar med 5 miljoner riktat
            till verksamheten vid SCAW (utöver de andra satsningar vi gör
            på SLU).
          </p>
          <p xml:id="i-3pLWXHqLytMhpjoPBeaiq3">
            Utvecklingen av alternativ till djurförsök går framåt och kan
            i många fall erbjuda fördelar inte bara ur etiskt utan också ur
            vetenskapligt perspektiv. Sverige saknar dock en samlad instans
            som arbetar med samordning, strategier för minskad försöksdjurs­användning,
            insamling och spridning av information, rådgivning till de djurförsöksetiska
            nämnderna och liknande. Ett 3R-center ( r eplace, r educe, r efine)
            för alternativ till djurförsök, lämpligen förlagt till SCAW, skulle
            kunna bidra till detta liksom till att uppfylla Sveriges åtaganden
            enligt EU:s nya djurförsöksdirektiv. Vi föreslår att ett nytt
            anslag, 3R-center för alternativ till djurförsök, tillförs 5 miljoner
            kronor 2014 och 10 miljoner kronor per år därefter.
          </p>
          <p xml:id="i-LP8cGxzeJks56e8xP7ZDsv">
            Dagens anslag för forskning om alternativ till djurförsök är
            en liten summa i forskningssammanhang – inte minst i jämförelse
            med de betydligt större summor som varje år satsas på forskning
            med djurförsök. Ett större anslag skulle ge tryggad finansiering
            för fler lovande projekt som idag ratas. Vi föreslår att utgiftsområde
            16 anslag 3.1 Vetenskapsrådet: Forskning och forskningsinformation
            utökas med 15 miljoner kronor per år.
          </p>
          <p xml:id="i-TfnExnmNXd6yK9zMhkcC3g">
            Utöver det satsar vi som nämnts ovan på en ökning av anslaget
            1:7 Ersättningar för viltskador m.m.
          </p>
        </div>
        <div xml:id="i-Xfu1PDgMBPmxMSFqVV7xgc" type="signatureBlock">
          <list xml:id="i-J3UpAVGuLwnT7ErUUYhKRg">
            <item xml:id="i-3L2Qc8yrdH7tHYSzKbvgwX" type="signature">
              Kew Nordqvist (MP)
            </item>
            <item xml:id="i-GVfsewosQ7wCbdcHspenj4" type="signature">
              Helena Leander (MP)
            </item>
            <item xml:id="i-3nNsX2ijmWNCERrWdXcJb3" type="signature">
              Tina Ehn (MP)
            </item>
          </list>
        </div>
      </div>
    </body>
  </text>
</TEI>
