<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-KU-03217">
  <teiHeader>
    <fileDesc>
      <titleStmt>
        <title>Konstitutionella frågor</title>
        <author corresp="i-SE8ApXFZ7ex7Favbm7aCMu">av Per Schöldberg m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3217 av Per Schöldberg m.fl. (C)</title>
          <idno type="rdwebb">H9023217</idno>
          <rs type="number">3217</rs>
          <orgName type="comitteeAbbreviation">KU</orgName>
          <ref type="dokument_url_text">http://data.riksdagen.se/dokument/H9023217/text</ref>
          <ref type="dokument_url_html">http://data.riksdagen.se/dokument/H9023217</ref>
          <ref type="dokumentstatus_url_xml">http://data.riksdagen.se/dokumentstatus/H9023217</ref>
          <ref type="docx">http://data.riksdagen.se/fil/C7E985EC-B3F1-437B-A525-E3F22E144E40</ref>
          <ref type="pdf">http://data.riksdagen.se/fil/4873AC7F-BA53-41BC-A71C-0D8016CFE5DD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-SE8ApXFZ7ex7Favbm7aCMu</idno>
            <name>Per Schöldberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-A1NGMRYUqzQ6yvBRZ8XqFg</idno>
            <name>Linda Modig</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-5FLxNWhtPm9nrMhcBeFsUk</idno>
            <name>Johan Hedin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-A4xHkoj5hLnWEChHnCCjS5</idno>
            <name>Jonny Cato</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-TqkCALix3mzcE3yNqV7Nee</idno>
            <name>Martina Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-DWgcUDJTHbEcGKZqHxJj8C</idno>
            <name>Lars Thomsson</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-B8pjW2CBPJvJjWhBCkyB4r" type="signed"/>
        <correspContext corresp="i-B8pjW2CBPJvJjWhBCkyB4r">
          <note type="signatory" corresp="i-SE8ApXFZ7ex7Favbm7aCMu"/>
          <note type="signatory" corresp="i-A1NGMRYUqzQ6yvBRZ8XqFg"/>
          <note type="signatory" corresp="i-5FLxNWhtPm9nrMhcBeFsUk"/>
          <note type="signatory" corresp="i-RSqbTnBBX6dtdvF5RUM8Lr"/>
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-A4xHkoj5hLnWEChHnCCjS5"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-TqkCALix3mzcE3yNqV7Nee"/>
          <note type="signatory" corresp="i-DWgcUDJTHbEcGKZqHxJj8C"/>
        </correspContext>
        <correspAction type="submitted" xml:id="i-3DnFbqqCq1b5Fymt6evW1N">
          <date when="2021-10-04"/>
          <time when="15:21:21"/>
        </correspAction>
        <correspAction type="reviewed" xml:id="i-U4GhLUjHe72q2S23bjWHcQ">
          <date when="2021-10-04"/>
          <time when="17:55:57"/>
        </correspAction>
        <correspAction type="referred" xml:id="i-HZ3Xh4Xb9niiGc6zLJikFf">
          <date when="2021-10-14"/>
        </correspAction>
        <correspAction type="assigned" xml:id="i-12yjb2AVgWkmvMM3SRrFx5">
          <date when="2022-10-14"/>
          <time when="15:41:43"/>
        </correspAction>
        <correspContext corresp="i-12yjb2AVgWkmvMM3SRrFx5">
          <ref type="assignedTo">Konstitutionsutskottet</ref>
        </correspContext>
        <correspAction type="behandlas_i" xml:id="i-9mFy57RfHetGEjxMVoAsTp"/>
        <correspContext corresp="i-9mFy57RfHetGEjxMVoAsTp">
          <ref type="uppgift">2021/22:KU26</ref>
          <ref type="ref_dok_id">H901KU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU26</ref>
          <ref type="ref_dok_titel">Valfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8PyFYW1sJJfHhYEPXfFpyJ"/>
        <correspContext corresp="i-8PyFYW1sJJfHhYEPXfFpyJ">
          <ref type="uppgift">2021/22:KU6</ref>
          <ref type="ref_dok_id">H901KU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU6</ref>
          <ref type="ref_dok_titel">Förstärkt skydd för väljare vid röstmottagning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NcQdwS45ZuBz1Y2ZsgdJqH"/>
        <correspContext corresp="i-NcQdwS45ZuBz1Y2ZsgdJqH">
          <ref type="uppgift">2021/22:KU27</ref>
          <ref type="ref_dok_id">H901KU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU27</ref>
          <ref type="ref_dok_titel">Offentlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GzXt67UkFE21bSBzXsoYUB"/>
        <correspContext corresp="i-GzXt67UkFE21bSBzXsoYUB">
          <ref type="uppgift">2021/22:KrU4</ref>
          <ref type="ref_dok_id">H901KrU4</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU4</ref>
          <ref type="ref_dok_titel">Konstarterna och kulturskaparnas villkor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SaqR2k9EEyDk9s1hLCGZdU"/>
        <correspContext corresp="i-SaqR2k9EEyDk9s1hLCGZdU">
          <ref type="uppgift">2021/22:KU30</ref>
          <ref type="ref_dok_id">H901KU30</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU30</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-QaNVbABGbxrpNL6d2yLsXV"/>
        <correspContext corresp="i-QaNVbABGbxrpNL6d2yLsXV">
          <ref type="uppgift">2021/22:KrU6</ref>
          <ref type="ref_dok_id">H901KrU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU6</ref>
          <ref type="ref_dok_titel">Kulturarvsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NiFpBj4Y8QzSf5Tuihtupy"/>
        <correspContext corresp="i-NiFpBj4Y8QzSf5Tuihtupy">
          <ref type="uppgift">2021/22:KU29</ref>
          <ref type="ref_dok_id">H901KU29</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU29</ref>
          <ref type="ref_dok_titel">Fri- och rättigheter m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Rqd6xNYv4Gfkr4X9qCBkPG"/>
        <correspContext corresp="i-Rqd6xNYv4Gfkr4X9qCBkPG">
          <ref type="uppgift">2021/22:KU32</ref>
          <ref type="ref_dok_id">H901KU32</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU32</ref>
          <ref type="ref_dok_titel">Minoritetsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-A5GkhQifu2CMBKGRDyQR19"/>
        <correspContext corresp="i-A5GkhQifu2CMBKGRDyQR19">
          <ref type="uppgift">2021/22:KU40</ref>
          <ref type="ref_dok_id">H901KU40</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU40</ref>
          <ref type="ref_dok_titel">Kommittéberättelse - kommittéernas verksamhet under 2021, m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:3217 av Per Schöldberg m.fl. (C) Konstitutionella frågor</div>
      </div>
      <div type="motBody">
        <div type="motProposal" subtype="förslag">
          <head xml:id="i-HxRyuWoSQsqcmXXdvMyhea">
            Förslag till riksdagsbeslut
          </head>
          <list style="ol">
            <item xml:id="i-5P7vmEAGh1bMvG5XDerX7K">
              Riksdagen ställer sig bakom det som anförs i motionen om en grundlagsöversyn
              vad gäller rätten till domstolsprövning av grundlagsfästa fri-
              och rättigheter, äganderätten, diskrimineringsförbudet, minoritetsfrågor
              och minoritetsspråk samt konstruktivt misstroendevotum och tillkännager
              detta för regeringen.
            </item>
            <item xml:id="i-NenNoawDG5YVjHfqJQDueZ">
              Riksdagen ställer sig bakom det som anförs i motionen om vikten
              av att regeringen i propositioner som introducerar extraordinär
              lagstiftning noga redogör för överväganden om effekter och konsekvenser
              när det gäller begränsningar i grundlagsskyddade fri- och rättigheter
              och tillkännager detta för regeringen.
            </item>
            <item xml:id="i-JpSuAdjjosJAE9sM1PeFyJ">
              Riksdagen ställer sig bakom det som anförs i motionen om att
              i ljuset av de erfarenheter som tillkommit vid hanteringen av
              coronapandemin utreda frågan om införande av krislagstiftning
              och tillkännager detta för regeringen.
            </item>
            <item xml:id="i-RVSJHzPvzNPATZTCPddgbM">
              Riksdagen ställer sig bakom det som anförs i motionen om förändring
              av valsedelssystemet och tillkännager detta för regeringen.
            </item>
            <item xml:id="i-X6WhDGv1ovC21ngzjLkh56">
              Riksdagen ställer sig bakom det som anförs i motionen om demokratisk
              delaktighet och tillkännager detta för regeringen.
            </item>
            <item xml:id="i-U1NgDHTJfWNxUru4MstgVM">
              Riksdagen ställer sig bakom det som anförs i motionen om behovet
              av en kontaktyta för dialog för ökad förståelse för Sveriges folkrättsliga
              ansvar för urfolket samerna och tillkännager detta för regeringen.
            </item>
            <item xml:id="i-UBFyNUuV7xAgCkq1dSKvmx">
              Riksdagen ställer sig bakom det som anförs i motionen om att
              tilldela Forum för levande historia uppdraget att beskriva och
              informera om hur Sverige behandlat samer, tornedalingar, lantalaiset
              och kväner, judar, romer och sverigefinnar med bl.a. rasbiologi,
              skallmätningar, tvångsförflyttningar, nomadskolor, arbetsstugor
              och assimilering och tillkännager detta för regeringen.
            </item>
            <item xml:id="i-L5tHP9ydKenZnNrrGXAKRf">
              Riksdagen ställer sig bakom det som anförs i motionen om repatriering
              av samiska kvarlevor och tillkännager detta för regeringen.
            </item>
            <item xml:id="i-B6wVo2aXLLhVsrzvPnwr72">
              Riksdagen ställer sig bakom det som anförs i motionen om att
              se över möjligheterna till språkcentrum samt resursbibliotek för
              meänkieli och tillkännager detta för regeringen.
            </item>
            <item xml:id="i-V9G35chAv8chbwSQA3nif4">
              Riksdagen ställer sig bakom det som anförs i motionen om att
              älvdalskan bör erkännas som minoritets- eller landsdelsspråk i
              Sverige enligt Europarådets fördrag och tillkännager detta för
              regeringen.
            </item>
            <item xml:id="i-F9gDHmxxcrmjWXRffJh4XC">
              Riksdagen ställer sig bakom det som anförs i motionen om civilsamhällets
              betydelse för att vårda, värna och utveckla de nationella minoriteterna
              och minoritetsspråken och vikten av goda förutsättningar för det
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-ArGc1uncH9iZ9sm9iW4PeG">
            Ett samhälle byggt underifrån
          </head>
          <p xml:id="i-8YBzA33swoujRHddLD2s5D">
            För Centerpartiet utgår samhällsbygget från den enskilda människan.
            Det individen inte klarar av ensam löser man gemensamt i familjen,
            byalaget, arbetslaget eller andra grupper av människor. På samma
            sätt fungerar det politiska beslutsfattandet; beslut som måste
            fattas på högre nivå än i kommunen hanteras på närmast möjliga
            högre nivå i det demokratiska systemet.
          </p>
          <p xml:id="i-UQw33jGZ7dEmNRvt8SYZUA">
            Länsstyrelserna är i grunden statens närvaro på regional nivå.
            Länsstyrelserna är 21 fristående myndigheter med ett brett uppdrag,
            vilket gör det till en särskild utmaning för regeringen att styra
            dem. Det har under lång tid påtalats att länsstyrelserna inte
            ges bästa möjliga förutsättningar för att bedriva sin verksamhet.
            Centerpartiet vill att en riktig decentralisering och regionalisering
            genomförs, som bygger på att funktion, ansvar och finansiering
            flyttas från central nivå till regioner med valda församlingar.
            Regionerna ska vara funktionella regioner som innebär bättre möjligheter
            till utveckling och jobb i hela landet.
          </p>
          <p xml:id="i-2mySKm4rNTPsvb1HGwArrG">
            Riksrevisionens granskning av regeringens styrning av länsstyrelserna
            (”Vanans makt – regeringens styrning av länsstyrelserna”, RiR
            2019:2) påvisar också att reger­ingen inte har ett tillräckligt
            utvecklat helhetsperspektiv på styrningen av länsstyrel­serna,
            vilket har gjort styrningen sektoriserad, detaljerad och otydlig.
            Det har bland annat lett till att länsstyrelserna har svårt att
            avläsa regeringens intentioner och planera sin verksamhet. Granskningen
            visar också att regeringen i flera avseenden styr läns­styrelserna
            som en helhet, som om de vore endast en myndighet istället för
            flera, vilket enligt Riksrevisionen lett till att roller och ansvarsförhållanden
            inom länsstyrelse­kollektivet blivit mindre tydliga. Riksrevisionens
            bedömning är att regeringens sätt att styra länsstyrelserna begränsar
            deras möjligheter att bedriva en långsiktig och hållbar verksamhet.
          </p>
          <head type="h1" xml:id="i-2261gMoUzB5deQV4x3BnZF">
            Statens roll och uppgift
          </head>
          <head type="h2" xml:id="i-XbAWjmHB2iC6y4Xd9iCCpM">
            Frihet och värdighet
          </head>
          <p xml:id="i-D3y7Eo7b1YyZ8Pj3SsmeYo">
            Alla människors lika värde är grunden för Centerpartiets politik
            och det är för oss självklart att statens främsta uppgift är att
            garantera alla människors grundläggande fri- och rättigheter.
            Av 1 kap. 2 § regeringsformen framgår också att den offentliga
            makten ska utövas med respekt för alla människors lika värde och
            för den enskilda människans frihet och värdighet. Detta är en
            självklarhet i det demokratiska Sverige. Frihet i Centerpartiets
            mening är inte förunnat de få och de priviligierade. Alla människor,
            oavsett bakgrund, hudfärg, ålder, kön eller härkomst, ska ges
            möjlighet att utöka sina livschanser och känna frihet. Därför
            är det viktigt att lyssna när vi uppmärksammas på att många av
            våra medmänniskors frihet och värdighet begränsas av rasism, anti­semitism,
            antiziganism, islamofobi och diskriminering.
          </p>
          <p xml:id="i-CqpgeXUDph72U5t8JiQyrS">
            Under 2020 genomfördes omfattande protester mot polisvåldet och
            rasismen i USA. Black lives matter-rörelsen har hittat sina uttryck
            såväl i USA som globalt, men det är tydligt att världen har en
            lång väg kvar till jämlikhet, förståelse och tolerans. Även i
            Sverige har Black lives matter-rörelsen protesterat, manifesterat
            och agerat mot den rasism som finns i det svenska samhället. Statistiken
            talar också sitt tydliga språk; t.ex. visar en rapport från Länsstyrelsen
            i Stockholm på stora skillnader mellan afrosvenskar och den övriga
            befolkningen inom alla undersökta områden såsom arbetslöshet,
            lön och disponibel inkomst samt möjlighet att göra karriär och
            uppnå chefspositioner i för­hållande till utbildningsnivå. Av
            Brås statistik framgår också att hatbrott med främlings­fientliga/rasistiska,
            antisemitiska och islamofoba motiv konsekvent har ökat sedan 2013
            (2018 års rapport).
          </p>
          <p xml:id="i-B8wPHZ8AZR9UGYxEhxsRvX">
            Vi kan inte ha ett samhälle där så många människors liv begränsas
            av fördomar och diskriminering. Centerpartiet står upp för varje
            enskild människas rätt till frihet och möjlighet att göra det
            mesta av sin förmåga och sina drömmar utan att bli begränsad av
            fördomar, oavsett vad dessa grundar sig i och vem som uttrycker
            dem. Staten ska under­lätta, inte hindra, människors möjligheter
            att använda det mesta möjliga av sin förmåga. För att uppnå detta
            måste statens institutioner säkra rättsordningen och spelreglerna
            i samhället, alltmedan de utgår från den grundläggande värderingen
            om människors lika värde, frihet och värdighet och arbetar aktivt
            mot diskriminering. Staten ska skydda och lyfta upp de svagaste
            och mest utsatta, skapa goda livschanser för alla genom likvärdig
            och jämställd utbildning, vård och omsorg och erbjuda en grundläggande
            ekonomisk trygghet i livets olika skeden.
          </p>
          <p xml:id="i-LFQyEwGync9MDcqZjzGKEy">
            Erfarenheten visar dock att offentliga institutioner och myndigheter
            med tiden tenderar att skapa behov av mer makt och för mycket
            fokus på den egna organisationen med följden att den offentliga
            makten växer på bekostnad av människors självbestäm­mande. Detta
            sätter käppar i hjulet för enskilda människors initiativ, drivkrafter
            och entreprenörskap och brister i respekten för människors integritet.
            I värsta fall leder det till att makt centraliseras och flyttas
            allt längre bort från individen, något som försvårar och förskjuter
            såväl ansvarsutkrävande som engagemang.
          </p>
          <head type="h2" xml:id="i-TvudmAAZnd3D9gyHeBfXrJ">
            Mänskliga rättigheter
          </head>
          <p xml:id="i-VXCQusuK2LXTDLLWa8vRNH">
            Regeringen har tillsatt en särskild utredare som ska förbereda
            och genomföra bildandet av ett nationellt institut för mänskliga
            rättigheter med uppdrag att främja säkerställandet av de mänskliga
            rättigheterna i Sverige. Utredaren ska föreslå och vidta de åtgärder
            som krävs för att myndigheten ska kunna inrättas den 1 januari
            2022. Institutet ska följa, undersöka och rapportera om hur de
            mänskliga rättigheterna respekteras och genomförs, lämna förslag
            till regeringen om nödvändiga åtgärder för att säkerställa de
            mänskliga rättigheterna, ha kontakter med internationella organisationer
            och i övrigt delta i internationellt samarbete, främja utbildning,
            forskning och kompetensutveckling samt främja information och
            ökad medvetenhet om de mänskliga rättigheterna. Utöver detta ska
            det också kunna föreslå att Sverige utvidgar sina folkrättsliga
            åtaganden på de mänskliga rättigheternas område. Centerpartiet
            ifrågasätter inte att arbetet med att utveckla de mänskliga rättigheternas
            ställning behöver förstärkas men anser en sådan myndighet måste
            ha ett genomarbetat och precist uppdrag som med tydlighet redogör
            för såväl syftet med som avgränsningen av de uppgifter och den
            roll som myndigheten avses att fullgöra. Annars riskerar myndigheten
            att bli ett kraftfullt slag i luften istället för ett konkret
            tillskott. En ny myndighet måste med nödvändighet kunna tillföra
            något nytt, på ett effektivt och resurssmart sätt. För Centerpartiet
            är det av avgörande be­tydelse att staten fokuserar på sin uppgift,
            så effektivt och rättssäkert som möjligt. Av detta följer en skyldighet
            att undvika överreglering, överadministrering och över­beskattning.
            Staten är till för individen och civilsamhället, inte tvärtom.
          </p>
          <head type="h2" xml:id="i-PX71KGkxXUx2fnhKSj9xB7">
            Grundlagsskyddade fri- och rättigheter
          </head>
          <p xml:id="i-VFQ1iJGk9b4n7dSxsDvJA3">
            På grund av såväl statens våldsmonopol som dess stora inflytande
            på människors liv genom lagstiftning och välfärd måste makten
            också vara föremål för noggrann kontroll och tillsyn. I detta
            sammanhang är de konstitutionella fri- och rättigheterna med­borgarnas
            viktigaste verktyg; en stark rättighetslagstiftning sprungen ur
            ett tydligt samhällskontrakt med utkrävbara rättigheter där såväl
            politiska som juridiska beslut kan överprövas. Så ser ett starkt
            försvar för medborgerliga och mänskliga fri- och rättigheter ut.
            En författningsdomstol bör därmed vara ett naturligt inslag i
            ett samhälle som värnar enskilda människors frihet. För oss är
            de grundlagsskyddade fri- och rättigheterna själv­klara och ska
            garanteras. Opinionsfriheterna, såsom bl.a. yttrande-, tryck-
            och meddelar­friheterna, är dessutom centrala i en demokratisk
            rättsstat eftersom de säkerställer att makten kan granskas på
            ett oberoende sätt och att granskningen blir offentlig och till­gänglig
            för allmänheten.
          </p>
          <p xml:id="i-8Fk2s4LsvV1Cwcb5ARcU4L">
            Europakonventionen har varit svensk lag sedan 1995. De fri- och
            rättigheter som följer av konventionen får enligt artikel 6 konkret
            tillämpning i enskilda fall genom att enskilda kan rättigheterna
            direkt i domstol. Den svenska rättighetskatalogen, som finns i
            2 kap. regeringsformen (RF), ger i huvudsak uttryck för samma
            eller likartade fri- och rättigheter. Regeringsformens konstruktion
            och systematik har dock mer haft karaktären av en instruktion
            till lagstiftaren, snarare än praktiskt användbara verktyg för
            människor vars fri- och rättigheter överträtts. Av den anledningen
            finns det heller inte någon uttrycklig rätt till domstolsprövning
            av de grundlagsskyddade fri- och rättigheterna i regeringsformen.
            Regleringar om rätten till domstolsprövning finns istället i vanliga
            lagar och förordningar. I förarbetena till 2010 års grundlagsreform
            framhölls visserligen vikten av att rättigheterna kan användas
            praktiskt i domstolar, vilket nu också sker i högre grad än tidigare.
            Detta är dock inte tillräckligt för att rättigheterna i 2 kap.
            regeringsformen ska ha samma konkreta relevans, eller vara så
            tillgängliga och utkrävbara, som de fri- och rättigheter som Europakonventionen
            stipulerar.
          </p>
          <p xml:id="i-EvdjRuGi9ULnTceyMZnbTi">
            Centerpartiet anser att de grundlagsfästa fri- och rättigheter
            som kommer till uttryck i regeringsformen ska ha samma skydd som
            de som finns i Europakonventionen. Dels är det rimligt att rättighetsskyddet
            i regeringsformen och Europakonventionen åtnjuter samma nivå av
            skydd och praktiska tillgänglighet, dels finns det också rättigheter
            i vår grundlag som inte omfattas av Europakonventionen. Vi anser
            därför att det i regerings­formen bör införas en uttrycklig rätt
            till domstolsprövning av de grundlagsskyddade fri- och rättigheterna.
          </p>
          <p xml:id="i-CJGmhMChF4QizWYimVvtY3">
            All lagstiftning som innebär en inskränkning av grundlagsskyddade
            fri- och rättigheter måste också noggrant granskas och övervägas.
            Sådana begränsningar får aldrig hanteras nonchalant eller på slentrian;
            för att kontrollmekanismerna ska fungera måste lagstiftningens
            beredning alltid hanteras nogsamt och med stor respekt. Exempel
            på brister i det hänseendet finns att hämta från införandet, och
            senare även från förlängningen, av lagen om särskilda begränsningar
            för att förhindra spridning av sjukdomen covid-19 (covid-19-lagen).
            Lagen möjliggör omfattande ingrepp i några av våra mest fundamentala
            fri- och rättigheter såsom mötes- och demonstrationsfriheterna,
            föreningsfriheten och – inte minst – religionsfriheten. Trots
            detta saknar båda lag­förslagen en analys och diskussion av dessa
            frågor. Regeringens slapphänta hantering, utvärdering och analys
            av lagstiftningens fri- och rättighetsbegränsningar kan inte tillåtas
            att sätta en ny standard. Även vid temporära begränsningar av
            grundlags­skyddade fri- och rättigheter krävs en noggrann genomgång
            och redovisade överväganden om begränsningarnas effekter och konsekvenser.
          </p>
          <p xml:id="i-E5zagT2cv1WkBgDXVyfTjZ">
            Centerpartiet vill, mot bakgrund av detta, framhålla vikten av
            att regeringen vid introduktion av extraordinär lagstiftning tydligt
            redogör för dess överväganden om effekter och konsekvenser för
            begränsningar i grundlagsskyddade fri- och rättigheter.
          </p>
          <p xml:id="i-4EXfcoziunUf4FkNv4DJPA">
            Den grundlagsskyddade privata äganderätten är av fundamental
            betydelse för vår demokrati och ekonomi. Det som ägs privat blir
            typiskt sett bättre förvaltat än det som ägs av det allmänna.
            Äganderätten är också en förutsättning för ekonomisk utveckling
            och marknadsekonomi samt för en långsiktig och hållbar utveckling.
            Den är också av synnerlig betydelse för de gröna näringarna, som
            i sin tur är centrala för svensk ekonomi. Den inhemska produktionen
            av såväl mat som skogsråvaror behöver öka för att minska den nationella
            sårbarheten i kristider – en verklighet som blivit smärtsamt tydlig
            under coronakrisen. För att en sådan utveckling ska kunna bedrivas
            på ett hållbart sätt är egendomsskyddet avgörande. Under senare
            år har dock äganderätten alltför ofta kringskurits i naturvårdssammanhang,
            trots den självklara utgångspunkten i rätten att få bruka sin
            egen mark. Områden med höga naturvärden har slentrianmässigt helt
            undan­tagits från aktivt skogsbruk, och många skogsägare har fått
            sin äganderätt kraftigt inskränkt när stora områden pekats ut
            som bevarandevärda, och därmed fredade från brukande, utan att
            markägarna haft någon rätt till ersättning. Centerpartiet har
            länge drivit frågan om att stärka äganderätten, inte minst vad
            gäller de gröna näringarna, och har varit avgörande för att både
            den s.k. skogsutredningen (Stärkt äganderätt, flexibla skyddsformer
            och naturvård i skogen, SOU 2020:73) och artskyddsutredningen
            (Skydd av arter – vårt gemensamma ansvar, SOU 2021:51) kommit
            till stånd. I ljuset av detta är det också positivt att domstolarna
            i ett flertal vägledande rättsfall under senare år bekräftat äganderättens
            grundläggande och starka ställning i svensk rättsordning.
          </p>
          <p xml:id="i-65wftkpcEyYNy6HMh3RvTD">
            Mot bakgrund av detta anser Centerpartiet att det konstitutionella
            egendomsskyddet måste stärkas. I 2 kap. RF finns det utförliga
            regleringar till skydd för hur en rad fri- och rättigheter får
            inskränkas, och av vilka skäl. Utöver dessa uppställs också krav
            på bl.a. proportionalitet och tydlighet. Några sådana uttryckliga
            begräsningar finns emellertid inte för inskränkningar i den grundlagsstadgade
            äganderätten. För att kunna inskränka äganderätten krävs enligt
            2 kap. 15 § RF att det sker för att tillgodose angelägna allmänna
            intressen. Uttrycket anknyter också till vad som gäller i fråga
            om egendoms­skyddet enligt Europakonventionen. Vad som utgör ett
            angeläget allmänt intresse i lagstiftningshänseende är dock i
            viss utsträckning alltid föremål för en politisk värder­ing. Vid
            beredandet av enskilda myndighetsbeslut är detta en svår avvägning
            att hantera, med stor risk för övertramp – något som nyligen visat
            sig inom bland annat skogs­näringen. Det är tydligt att det bristfälliga
            konstitutionella skyddet för äganderätten måste åtgärdas. Centerpartiet
            anser därför att det i regeringsformens 2 kap. bör införas ett
            uttryckligt proportionalitetskrav vid ingrepp i äganderätten.
          </p>
          <p xml:id="i-P8gyQ6pGkjWXb1vKPqsoYc">
            Av 1 kap. 2 § RF framgår att den offentliga makten ska utövas
            med respekt för alla människors lika värde och för den enskilda
            människans frihet och värdighet. Diskri­mineringsförbudet är på
            så sätt en naturlig följd av principen om alla människors lika
            värde. Vi ser dock i allt större utsträckning exempel på hur denna
            princip undermineras och motarbetas runt om i världen och Europa
            när reaktionära och populistiska krafter växer i styrka. Det är
            därför viktigt att vi gör allt vi kan för att skydda de grupper
            i samhället som är som mest utsatta, och som riskerar allra mest
            om skyddet för deras rättigheter skulle försämras. Här skulle
            en utökning av det konstitutionella diskri­mineringsförbudet kunna
            stå som garant mot en nedmontering av det skydd som ett robust
            diskrimineringsförbud utgör. Vi tycker därför att det är en omvänd
            ordning att de diskrimineringsgrunder som anges i diskrimineringslagen
            är mer omfattande än de som kommer till uttryck i det grundlagsskyddade
            diskrimineringsförbudet. Det handlar i förlängningen om våra medmänniskors
            rätt att existera.
          </p>
          <p xml:id="i-JKqAcCMiB3wx7GMjnk9xiM">
            Enligt diskrimineringsförbudet i 2 kap. 12 och 13 §§ RF får inte
            en lag eller annan föreskrift innebära att någon missgynnas med
            hänsyn till etniskt ursprung, hudfärg eller annat liknande förhållande,
            sexuell läggning eller kön. Centerpartiet anser att regerings­formens
            diskrimineringsförbud bör utökas för att motsvara de diskrimineringsgrunder
            som anges i diskrimineringslagen. Det innebär att även könsöverskridande
            identitet eller uttryck, funktionsnedsättning och ålder bör innefattas
            i grundlagsskyddet.
          </p>
          <head type="h2" xml:id="i-9fg29D4seJvMWB7aWz53yC">
            Krislagstiftning
          </head>
          <p xml:id="i-FZ4YnEUzkQnS5BSmP65ef1">
            Under pandemin har det återigen blivit tydligt att befintlig
            lagstiftning inte alltid är ändamålsenlig eller tillräcklig vid
            större kriser; i vissa fall till och med förhindras effektiv krishantering.
            Myndigheter saknar möjlighet att genomföra det som behövs eller
            tvingas bryta mot lagar och regler. Förberedelser är A och O i
            effektiv kris­hantering; det möjliggör övning och planering av
            hur man ska agera, istället för att behöva uppfinna hjulet under
            den aktiva krishanteringen. Brist på förberedelse leder till förseningar
            och mindre effektiva insatser, ett resursslöseri som det ofta
            inte finns utrymme för under en pågående kris. Det är också uppenbart
            att så har varit fallet under den inledande coronakrisen, men
            det hade inte behövt vara så – liknande erfarenheter och slutsatser
            fanns också från flyktinghösten 2015. En etablerad krislagstiftning
            som tillgodoser behovet av en gedigen författningsberedskap är
            också en garant för att grundlagsskyddade fri- och rättigheter
            inte begränsas i större omfattning än nödvändigt i krissituationer.
          </p>
          <p xml:id="i-Mt591xUaaZoHKGRdTe9NAB">
            Den svenska konstitutionella krisberedskapen är i nuläget begränsad
            till förstärkt lagstiftning för höjd beredskap vid krig och krigsfara;
            reglerna i 13 kap. RF om krig och krigsfara medger handlingsutrymme
            för de högsta statsorganen att i krig, krigsfara och ”sådana utomordentliga
            förhållanden som är föranledda av krig eller krigsfara” vidta
            de åtgärder som situationen kräver. Någon motsvarande ordning
            finns dock inte för stora påfrestningar på samhället i fredstid.
            Inte heller finns det någon liknande ändamålsenligt sammanhållen
            eller samordnande ordning för det svenska förvaltningssystemet
            eller för lokala och regionala folkvalda församlingar.
          </p>
          <p xml:id="i-MRUuVJEoPtiw8UW3bXBYxF">
            2008 års grundlagsutredning föreslog i sitt betänkande att det
            i regeringsformen borde föras in särskilda regler om hur civila
            kriser ska kunna hanteras (SOU 2008:125 s. 521 f.). Behovet av
            sådan lagstiftning har bland annat påtalats av Tsunamikommis­sionen
            (se SOU 2005:125 s. 308) och nyligen även av konstitutionsutskottet
            (se 2019/20:KU8y Tillfälliga bemyndiganden i smittskyddslagen
            med anledning av det virus som orsakar covid-19). Förslaget i
            2008 års grundlagsutredning innebar bland annat en utvidgad normgivningsmakt
            för regeringen i vissa civila kriser, men detta utelämnades ur
            propositionen på grund av omfattande kritik. Ett alternativ skulle
            kunna vara en utveckling av den nuvarande s.k. författningsberedskapen
            på ett sätt som inte inbegriper en ändring av regeringsformens
            kompetensfördelning mellan riksdag och regering, men en sådan
            ordning förutsätter att det i större utsträckning går att förutse
            vilka åtgärder som kan bli nödvändiga. Oavsett vilken väg man
            väljer är det tydligt att frågan är komplex och att en fortsatt
            utredning förutsätter grundliga och noggranna överväganden i ljuset
            av de erfarenheter som tillkommit vid hanteringen av den nu pågående
            pandemin.
          </p>
          <p xml:id="i-EV6agUEmvwigVuXEPVMpMb">
            Inför valet 2018 föreslog Centerpartiet, tillsammans med allianspartierna,
            att möjligheterna för en lagstiftning för civila kriser borde
            utredas. Sedan dess har vi vidhållit denna ställning i bl.a. kommittémotioner.
            Centerpartiet vill nu åter lyfta frågan om införandet av krislagstiftning.
          </p>
          <head type="h1" xml:id="i-2fSeXrFauF8XTT5LDCdKnW">
            Demokratins utmaningar och möjligheter
          </head>
          <p xml:id="i-8YEDHN25Z4TM3QJFYNb5D1">
            Demokrati är förutsättningen för ett öppet, fritt och väl fungerande
            samhälle. Under några dramatiska veckor i november och december
            1918 fattade riksdagen beslut om allmän och lika rösträtt. Reformen,
            som var resultatet av en lång kamp och intensivt påverkansarbete
            framförallt från kvinnorörelsen, innebar genombrottet för vår
            moderna demokrati. Sveriges riksdag, regeringen, Kungliga biblioteket
            och Riksbankens jubileumsfond är några av de institutioner som
            uppmärksammar och firar demokratin under åren 2018–2022. Målet
            med jubileet är att öka kunskapen om demokratins historia, innebörd
            och betydelse och att upplysa om processen för demokratiseringen
            och riksdagens avgörande roll. Syftet är också att väcka engagemang
            för demokratins och politikens betydelse i nutid och framtid.
          </p>
          <p xml:id="i-9nBfs1YkL1No7d71rpg2Rm">
            Hundra år senare är den svenska demokratin i grunden välfungerande
            och väl värd att försvara. Demokrati, rättsstatens principer,
            mänskliga rättigheter och minoriteters rätt till skydd kan dock
            aldrig tas för givna. Dessa värden och värderingar och den världs­ordning
            de vilar på är inte en gång för alla givna utan utmanas, ifrågasätts
            och hotas. På flera håll i världen motarbetas och försvagas demokratin
            av auktoritära regimer såväl långt borta som i alltfler europeiska
            länder och till och med här i Sverige.
          </p>
          <p xml:id="i-UhAr23GdkJpidJQwAQdP2s">
            För Centerpartiet är utgångspunkten att den svenska demokratin
            ständigt måste försvaras. Den måste också kontinuerligt utvecklas
            och anpassas till en föränderlig värld. Skyddet för demokratin
            behöver därför stärkas i olika avseenden. Vi menar bland annat
            att det bör prövas om en regel bör införas i grundlagen som gör
            att demokratin inte kan upphävas.
          </p>
          <p xml:id="i-7Jw58tJMv7NB8ps73k4sfv">
            Efter riksdagsvalet 2018 tog det 134 dagar innan en ny regering
            kunde bildas. Under sommaren 2021 uppstod en regeringskris efter
            att riksdagen röstat ned statsminister Stefan Löfvens regering,
            som sedan åter tillträdde efter någon vecka, om än vingklippt
            efter att det pågående budgetsamarbetet fallit. Trots att regeringsformen
            syftar till att underlätta för minoritetsregeringar har det under
            det senaste decenniet blivit allt svårare för minoritetsregeringar
            att såväl tillträda som att styra riket. Det parlamentariska läget
            ser helt annorlunda ut nu, med fler partier och svagare samarbeten
            än vid regerings­formens tillkomst. Regeringskriser där riksdagen
            fäller en regering som sedan kort därefter återtillträder bidrar
            till att spä på politikerföraktet och skapar en bild av politiker
            som ägnar sig mer åt spel än åt politik. Det tar också energi
            och fokus från det politiska arbetet, såväl för riksdag som för
            regering. Centerpartiet anser därför att det i regeringsformen
            bör införas en regel om konstruktivt misstroendevotum som förhindrar
            riksdagsmajoriteter från att rösta bort en sittande regering utan
            att vara överens om något eget, gemensamt program för att ta över
            makten.
          </p>
          <head type="h2" xml:id="i-Tpp6h2bHa3vDii14eFv9Wc">
            Författningsdomstol
          </head>
          <p xml:id="i-VivuqC1Q9oFQtqNo28vS2T">
            Den svenska konstitutionella ordningen vilar på normhierarki
            och myndigheters och domstolars skyldighet att åsidosätta föreskrifter
            som står i strid med en grundlag eller annan överordnad författning
            (prövning i efterhand), tillsammans med den prövning som sker
            genom Lagrådets granskning av lagförslag (förhandsprövning). Normprövning
            innebär, rent konkret, att föreskrifter på en lägre nivå (lagar,
            förordningar och myndig­hetsföreskrifter) prövas mot en föreskrift
            på en högre nivå (oftast en grundlag men det kan också vara en
            vanlig lag eller förordning). I en konflikt mellan två föreskrifter
            är det den lägre föreskriften som åsidosätts.
          </p>
          <p xml:id="i-4ZtARGy8KHjxTeEa1TcyTf">
            Den svenska ordningen har dock inget instrument för att generellt
            ogiltigförklara lagstiftning som står i strid med en grundlag
            utan är begränsad till att tillämpande domstol eller myndighet
            avstår tillämpning i det enskilda fallet. Det är därför heller
            inte möjligt att väcka talan i en domstol om att en lag är grundlagsstridig;
            en sådan prövning kan bara ske i samband med en prövning i sak
            (s.k. konkret normprövning). I detta hänseende skiljer vi oss
            från många andra europeiska länder såsom Tyskland, Frankrike och
            Österrike där prövning kan ske utan att vara direkt kopplad till
            en sakprövning i ett enskilt fall. En sådan ordning har fördelen
            att enskilda slipper driva långa, komplicerade och dyra processer
            i domstol men självklart framförallt att många övertramp av enskildas
            fri- och rättigheter på så sätt kan förhindras. Vi har länge drivit
            frågan om inrättande av en författningsdomstol som en del av en
            stärkt lagprövning, där med­borgare som fått sina grundläggande
            fri- och rättigheter kränkta kan få sina röster hörda och sina
            fall prövade.
          </p>
          <p xml:id="i-Kdo1vAdCY8Hn2rXB8LJ4hZ">
            Flera statliga utredningar har bedömt att en författningsdomstol
            skulle vara främmande för svensk rättstradition, som så tydligt
            utgår från den parlamentaristiska grundprincipen om riksdagen
            som folkets yttersta företrädare och grundlagsuttolkare. Utifrån
            senare års såväl konstitutionella som politiska utveckling med
            såväl större lagteknisk komplexitet som inslag av mer konstitutionalism
            är en sådan slutsats inte längre lika självklar. Vi anser att
            en författningsdomstol bör införas som en del av en stärkt normprövning
            för att ytterligare befästa såväl demokratins fundamentala värden
            som de grundlagsskyddade fri- och rättigheternas ställning. Formen
            för en sådan författningsdomstol behöver utredas; ett införande
            skulle kunna innebära att en helt ny domstol inrättas, men den
            skulle också t.ex. kunna utgöras av en särskild samman­sättning
            av Högsta förvaltningsdomstolen och Högsta domstolen i gemensam
            sits.
          </p>
          <head type="h2" xml:id="i-eFWDbrHk1EbBHuADgtvsP">
            Skydda demokratin
          </head>
          <p xml:id="i-QFh6bGHaw2XrhXnFudAoua">
            Utöver införandet av en författningsdomstol visar senare års
            utveckling att vi behöver göra mer för att vår demokrati ska bli
            starkare och mer robust. Till exempel är ord­ningen för hur vår
            grundlag kan ändras ett område där den svenska ordningen sticker
            ut i ett internationellt perspektiv för sitt svaga skydd. Formerna
            för beslut om grundlags­ändringar regleras i 8 kap. 14 § regeringsformen
            och innebär att en grundlagsändring endast kräver två separata
            riksdagsbeslut med ett riksdagsval emellan. Det är i princip möjligt
            att ett av dessa val kan vara ett extra val. Detta innebär att
            en grundlagsändring skulle kunna drivas igenom på relativt kort
            tid utan tillräckligt utrymme för den nöd­vändiga debatt och folkliga
            förankring som bör föregå en ändring av grundlag. Center­partiet
            har därför varit pådrivande för 2020 års parlamentariska grundlagsutredning,
            Förstärkt skydd för demokratin och domstolarnas oberoende (dir.
            2020:11), som bl.a. ska utreda om formerna för ändring av grundlag
            behöver ändras, hur domstolarnas och enskilda domares oberoende
            kan stärkas, möjligheten för Högsta förvaltningsdomstolen och
            Högsta domstolen att sammanträda i särskild (gemensam) sammansättning
            samt Domstolsverkets organisation, styrning och roll.
          </p>
          <head type="h2" xml:id="i-VLfJrgPFkTSnoeo6F3zBDT">
            Valfrågor
          </head>
          <p xml:id="i-9x4Z38m2SGMjijW4DGa54">
            Allmänna, hemliga och fria val är den självklara grunden för
            en demokrati värd namnet. Att medborgare och invånare kan välja
            – och välja bort – företrädare till de folkvalda församlingarna
            genom allmänna val är demokratins yttersta och ultimata uttryck.
            Utan ett välfungerande och tillförlitligt valsystem sätts demokratins
            själva fundament ur balans. De röstande ska kunna lita på att
            deras röst verkligen räknas och att valresultaten är korrekta,
            men de ska också kunna vara säkra på att valhemligheten är tryggad.
            Ett valsystem som saknar legitimitet kan snabbt leda till en nedmontering
            av det demokra­tiska systemet. Valsystemet behöver kontinuerligt
            värnas och stärkas. Centerpartiet var därför pådrivande för tillsättandet
            av den parlamentariskt sammansatta kommittén med uppdrag att göra
            en översyn av och överväga förändringar i delar av valsystemet
            (Stärkt skydd mot manipulationer av valsystemet, dir. 2020:30).
            Denna översyn ska bl.a. se över behovet av samordning av säkerhetsfrågor,
            granska skyddet mot otillbörlig påverkan i samband med röstningen,
            utvärdera reformen med avskärmningar av valsedelsställ och föreslå
            åtgärder för att förbättra tillgängligheten till röstningsförfarandet.
          </p>
          <head type="h2" xml:id="i-X219TTA7y1Yggrakfoh5NN">
            Behov av översyn av valsedelssystemet
          </head>
          <p xml:id="i-VwqmsakK4AQyhwwHJz7fAV">
            Till 2018 års val trycktes enligt Valmyndigheten ca 673 miljoner
            valsedlar, vilket motsvarar ca 83 valsedlar per röstberättigad.
            Den totala kostnaden för inköp av valsedelspapper, tryckning och
            emballage av valsedlar uppgick till drygt 28 miljoner kronor exklusive
            kostnader för frakt. Lägg därtill en betydande miljöpåverkan i
            form av transporter, pappersförbrukning samt destruktion och återvinning.
            De valsedlar som inte används vid valet kastas/återvinns.
          </p>
          <p xml:id="i-NZqFug8FhbM3grif54Uypk">
            Dagens valsedelssystem kan upplevas svåröverskådligt av många
            väljare. Det har heller inte blivit lättare varken för väljare
            eller valförrättare med de skärpta kraven de senaste åren på en
            avskärmad plats där valsedlar kan läggas ut.
          </p>
          <p xml:id="i-7zwLCr3kQJntCUDF2r9JNt">
            Valmyndigheten har bl.a. i erfarenhetsrapporter efter de senaste
            tre allmänna valen, hittills förgäves, lyft behovet av en översyn
            av valsedelssystemet. Valmyndigheten anser att behovet av ett
            nytt valsedelssystem är både stort och brådskande. Den menar att
            ett nytt valsedelssystem, både på totalen och vad gäller olika
            typer av valsedlar, skulle ta bort ett antal av de största sårbarheterna
            i valsystemet. Myndigheten menar i sin erfarenhetsrapport efter
            2018 års val att nuvarande system ”orsakar problem som undergräver
            förtroendet för valet som helhet” och att en förändring av valsedelssystemet
            är den enskilt viktigaste förbättringsåtgärden när det gäller
            svenska val.
          </p>
          <p xml:id="i-U2nnZDBhxeGRzJHAXjtyUE">
            Även den internationella valobservationsinsatsen vid 2018 års
            val från OSCE:s kontor för demokratiska institutioner och mänskliga
            rättigheter (ODIHR) har försökt uppmärksamma behovet av en översyn.
            Senast har Riksrevisionen i sin granskning av valförfarandet bedömt
            att med ett annat system för valsedlar skulle sannolikt inte varken
            avskärmning av valsedelsställ behövas eller problem med köer,
            svårigheter att hålla ordning bland valsedlar och förhindra sabotage
            av olika slag samt behov av större lokaler och fler röstmottagare
            uppstå. Riksrevisionens bedömning är att ett sätt att avhjälpa
            dessa problem skulle kunna vara att ersätta nuvarande valsedelssystem
            med ett system som kräver färre valsedlar.
          </p>
          <p xml:id="i-8qAT7oYki7X9eZb6BwZ8kL">
            Valmyndigheten lyfter fram ett valsedelssystem med neutrala valsedlar,
            dvs. valsedlar utan varken förtryckt partibeteckning eller förtryckta
            kandidater, där väljaren själv på anvisad plats fyller i en siffra
            för ett parti och en eventuell personröst som motsvarar partier
            och kandidater som ställer upp i valet enligt en skriftlig förteckning.
            Ett sådant system används idag i bl.a. Finland.
          </p>
          <p xml:id="i-49erAjVfB4mQknngnFVkQr">
            Ett system med neutrala valsedlar har många fördelar. Valmyndigheten
            pekar på att det skulle lösa problemet med bevarande av valhemligheten
            vid valsedelsställen och minska otydligheten kring utläggning
            av valsedlar. Det skulle också kunna leda till att röstningsprocessen
            blir enklare och likadan oavsett var och när väljaren röstar samt
            att partierna oavsett storlek kan få tydligare och mer lika förutsättningar.
            Det skulle förbättra beredskapen för extra val och genomförande
            av omval eftersom tryckning och distribution av valsedlar är tidskrävande
            moment. Färre valsedlar och möjlighet att återanvända redan tryckta
            valsedlar skulle också minska kostnaderna och miljöpåverkan.
          </p>
          <p xml:id="i-2ockMgT6ySKQzBAPWzhkk5">
            Även om vallagen regelbundet setts över i olika delar har inte
            frågan om valsedels­systemet utretts sedan 2003 års vallagskommitté.
            Frågan om ett förändrat valsedels­system har behandlats av konstitutionsutskottet
            i stort sett årligen sedan 1998. När frågan senast behandlades
            i 2003 års vallagskommitté avfärdades frågan i en sju rader lång
            motivering. Den betonade att det kanske skulle medföra praktiska
            problem och att gemensamma valsedlar inte heller skulle ge några
            vinster i praktiskt hänseende. Även argument som att även små
            förändringar av bestämmelserna om röstning och val kan skapa osäkerhet
            bland väljarna med minskat valdeltagande som följd och att gemen­samma
            valsedlar skulle kunna bli svåröverskådliga fördes fram. Mot bakgrund
            av bl.a. dagens mångfald av, och maskineri med, valsedlar anser
            Centerpartiet att det är hög tid att ifrågasätta och pröva giltigheten
            i den gällande ordningen.
          </p>
          <p xml:id="i-RufPYDhLJpsoBnxRjL6fKD">
            Valmyndighetens förslag om att se över valsedelssystemet i sin
            helhet med sikte på ett förenklat, förbättrat och mindre sårbart
            system, där användningen av neutrala valsedlar och ett system
            med tryck av en valsedel per val och person särskilt övervägs,
            ligger i tiden och förtjänar att diskuteras på allvar. I en föränderlig
            värld måste vi kontinuerligt utveckla och anpassa oss och vår
            demokrati.
          </p>
          <p xml:id="i-RFUpnbLR3s4dpkHXvBV7gj">
            Centerpartiet vill därför utreda hur ett förändrat, förbättrat
            och förstärkt valsedels­system ska se ut, inklusive vad gäller
            tillgängligheten för personer med grav synnedsättning.
          </p>
          <head type="h2" xml:id="i-BmmbTACnSyP2vSjDjejq5h">
            Delaktighet och ansvar
          </head>
          <p xml:id="i-XXeWfQA9EPEbAbP1cvoDfb">
            En livskraftig och stark demokrati förutsätter allmänhetens delaktighet
            på många olika sätt och i många olika former. Med detta som utgångspunkt
            måste alla ha faktiska möjligheter att ta del av och själva delta
            i de demokratiska processerna. Det handlar om allt från möjlighet
            att delta i val till att kunna ta del av offentliga handlingar.
            Människor med olika typer av funktionsnedsättningar, men även
            såväl yngres som äldres specifika möjligheter och utmaningar när
            det gäller delaktighet, och den digitala utvecklingens potential
            för att öka delaktigheten måste ständigt utvärderas och följas
            upp med anpassade lösningar. Demokratins kostym måste skräddarsys
            i många storlekar för att alla ska kunna delta och bidra. Framförallt
            måste myndigheternas arbete för att öka möjligheten till demokratisk
            delaktighet för personer med funktionsnedsättning stärkas.
          </p>
          <head type="h1" xml:id="i-TdvPrLhnoFDYi9Xh6CzcBz">
            Likvärdig tillgång till samhällsservice
          </head>
          <p xml:id="i-NgDF6GwM3Xzo2DqigFEHUn">
            Alla ska kunna leva och förverkliga sina drömmar oavsett var
            man vill bo. För Center­partiet är det viktigt att politiken utgår
            från olika förutsättningar och utmaningar i olika delar av landet.
            Det gäller såväl städer och små samhällen som landsbygd. Alla
            männi­skor ska garanteras tillgång till sjukvård, utbildning och
            omsorg samt fysisk och digital infrastruktur. Järnvägen till samhället,
            vägen till huset, bredbandet till skärmen och vägen till världens
            kunskap – alla dessa ska vara öppna för alla och tillgängliga
            för alla.
          </p>
          <p xml:id="i-LxLRGEWiegZ7G7nsibivUm">
            För att ett samhälle ska fungera och vara attraktivt för boende,
            företag och besökare krävs en fungerande samhällsservice. Det
            offentliga ska garantera att en sådan grund­läggande samhällsservice
            finns, i hela landet, nära människan. Den nyligen genomförda primärvårdsreformen,
            med en mer tillgänglig vård i hela landet, initierades och drevs
            igenom av Centerpartiet inom ramen för det tidigare budgetsamarbetet
            med regeringen. För att utveckla det brottsförebyggande arbetet
            vill Centerpartiet också skapa en mer lokalt förankrad polis i
            hela Sverige.
          </p>
          <head type="h1" xml:id="i-HZ9FWxHpgxBMKsERxXE3At">
            Urfolk och nationella minoriteter
          </head>
          <p xml:id="i-8shKAap1nyDFS4tu5xNBB">
            Samerna, Europas enda urfolk, bor i delar av Ryssland, Finland,
            Norge och Sverige. Detta stora landområde kallas för Sápmi. Sápmi
            breder ut sig över hela den norra delen av Nordkalotten, från
            ryska Kolahalvön i öster till svenska landskapet Dalarna i söder.
            Sápmi som begrepp innefattar både landet Sápmi och folket samerna.
          </p>
          <p xml:id="i-BqnoctxFgwEQkCkrvSDrrv">
            Samerna har en lång sammanhängande historisk anknytning till
            de områden där de bedrivit sin näring och utvecklat sin kultur
            som går tillbaka till tiden före nationalstatens bildande. Samerna
            uppfyller därmed kriterierna för ett urfolk. Detta har även bekräftats
            av riksdagen som år 1977 uttalade att samerna är ett urfolk som
            har folkrättsliga erkända krav på en kulturell särbehandling i
            Sverige (prop. 1976/77:80, bet. 1976/77:KrU43). Sedan 2011 anges
            även i regeringsformen (1 kap. 2 §) att det samiska folkets möjligheter
            att behålla och utveckla ett eget kultur- och samfundsliv ska
            främjas. Av förarbetena till grundlagsändringen följer att avsikten
            med att ge bestämmelsen en ny utformning var att tydligare spegla
            samernas särställning och ge uttryck för att samerna inte bara
            är en minoritet utan även ett urfolk (prop. 2009/10:80 s. 190).
            Sverige har därmed erkänt att samerna är ett folk, ett urfolk
            och en minoritet.
          </p>
          <p xml:id="i-TehDc24TrzFTmirFBbhmiy">
            En vanlig uppskattning i dag är att det finns 80 000–100 000
            samer i Sápmi. Det är osäkert hur många med samiskt påbrå som
            själva identifierar sig som samer. Några folkräkningar på etnisk
            grund görs inte, vilket innebär att siffrorna endast är uppskatt­ningar.
            På 70-talet kom en utredning fram till att det fanns ca 20 000
            samer i Sverige. Om man kopplar ihop gamla renlängder och Sametingets
            röstlängd till SCB:s tregenera­tionsregister och lägger till barn,
            föräldrar och syskon (om de är i livet) så får man fram nästan
            50 000 personer. Men vilka som själva identifierar sig som samer
            vet vi inte. En vanlig uppskattning över antalet samer är, enligt
            Sametinget, 20 000–40 000 i Sverige. Samerna är också sedan år
            2000 en av fem nationella minoriteter i Sverige för vilka det
            finns särskilda bestämmelser avseende bland annat språk och kultur.
            Det nu gällande övergripande målet för samepolitiken, som fastställdes
            av riksdagen i december 2005, är att verka för en levande samisk
            kultur byggd på en ekologiskt hållbar rennäring och andra samiska
            näringar (prop. 2005/06:1, bet. 2005/06:MJU2, rskr. 2005/06:108).
          </p>
          <p xml:id="i-R6No9TxBJJnCGCz8fhd671">
            Renskötseln är intimt sammankopplad med den samiska kulturen
            med traditioner mycket långt bakåt i tiden. Den har under tusentals
            år utvecklats från jakt på vildren till dagens renskötsel. Det
            moderna industrisamhällets framväxt, den ökade urbaniseringen,
            ett växande elbehov och klimatförändringar är alla exempel på
            faktorer som har begränsat renskötseln och indirekt kringskurit
            det samiska folkets möjligheter att leva av sina traditionella
            näringar men än i dag är det naturen som styr rennäringens rytm
            eftersom renen går på naturbete året runt. Det fria naturbetet
            är en förutsättning för en ekologiskt hållbar rennäring med långsiktigt
            friska djur.
          </p>
          <p xml:id="i-NiCovUVCJgP2QbSJBU7j83">
            Renskötselrätten bygger på urminnes hävd, det vill säga att man
            jagat, fiskat och nyttjat renbetesmarkerna sedan urminnes tid,
            och råder på ungefär 50 procent av Sveriges yta. Det betyder dock
            inte att all mark är lämplig eller ens möjlig att nyttja som betesmark.
            Renskötseln bedrivs redan idag under svåra förhållanden. Betesmarkerna
            är alltmer fragmentiserade, och det finns många och växande konkurrerande
            anspråk på markanvändning. Ett ändrat skogsbruk samt exploateringar
            av vägar, kraftnät, järn­vägar, vattenkraft och gruvindustri har
            starkt påverkat samebyarnas förutsättningar att bedriva en traditionell
            renskötsel. Rätten att bedriva renskötsel tillkommer enligt rennäringslagen
            den samiska befolkningen, men för att få utöva den rätten måste
            man vara medlem i en sameby. Av alla samer i Sverige är det bara
            ungefär tio procent som är medlemmar i någon sameby. En sameby
            är ett geografiskt område som ofta sträcker sig från skogsområdena
            i inlandet till fjällen vid gränsen till Norge. På så sätt följer
            samebyarnas områden fjällrenens årliga vandringar från skogsland
            till fjäll.
          </p>
          <p xml:id="i-2ncHzHxmpaJjco3YuNhk53">
            Det finns totalt 51 samebyar i Sverige, som är indelade i fjäll-,
            skogs- och koncessionssamebyar. Fjällsamebyarna flyttar med renarna
            på somrarna till fjällen och på vintrarna till barrskogar österut.
            Skogssamebyarna stannar i skogslandet året om. I Tornedalen bedrivs
            koncessionsrenskötsel. Den är speciell eftersom det krävs att
            en same har tillstånd (koncession) för att bedriva renskötsel.
            Koncessionshavaren kan sedan sköta ett antal renar åt dem som
            äger eller brukar jordbruksfastigheter i området. Det förhållandet
            att samers rättigheter är differentierade beroende på medlemskap
            i en sameby kritiseras ofta av de samer som inte är medlemmar
            i en sameby. Samebyn utgör både en ekonomisk samarbetsform och
            ett bestämt landområde. Inom detta område får medlemmarna i samebyn
            bedriva renskötsel, uppföra stugor och anläggningar för rennäringen
            och ta bränsle och byggnadsvirke för husbehov och slöjdvirke.
            I delar av området får medlemmarna dessutom fiska och jaga. Reglerna
            för samebyarna regleras i rennäringslagen. Inom en sameby finns
            flera olika renskötselföretag som består av en eller flera ägare.
            Samebyn drivs en av styrelse som väljs årligen. Styrelsen fattar
            kollektiva beslut om betesmarker, gärden m.m. Varje renägare beslutar
            själv om sina egna renar. En ansökan om att bli medlem i en sameby
            behandlas av samebyns årsstämma, som beslutar vem eller vilka
            som får bli medlemmar.
          </p>
          <p xml:id="i-5wfF2vBEJfnqFGTiHZfREp">
            Sametinget i Sverige inrättades 1993, efter 20 års statligt utredande.
            Av riksdags­beslutet framgår att Sametinget inte är ett organ
            för samiskt självstyre utan mer ska likna en statlig myndighet
            med en folkvald ledning. Sedan 2007 har också sametinget myndighetsansvar
            för rennäringsfrågorna. Eftersom samers inflytande och samiska
            rättigheter rör aspekter inom många olika politikområden behöver
            följaktligen åtgärder vidtas inom dessa. För att öka kunskapen
            om och förståelsen för Sveriges folkrättsliga ansvar för urfolket
            samerna skulle en kontaktyta för dialog mellan företrädare för
            det samiska folkvalda organet Sametinget och Sveriges riksdag
            behöva utvecklas.
          </p>
          <p xml:id="i-VrSeLi9bTJDHbEXJU1vSSj">
            Utvecklingen av samiska rättigheter befinner sig just nu i ett
            dynamiskt skede med pågående processer på flera områden. Regeringen
            har lämnat ett förslag om konsulta­tionsordning i frågor som rör
            det samiska folket, och i januari 2017 träffades t.ex. en överenskommelse
            om en nordisk samekonvention mellan företrädare för de svenska,
            norska och finländska regeringarna och representanter för de tre
            nordiska sametingen. Konventionen, som ännu inte är ratificerad,
            anger vissa minimirättigheter som staterna kan vidareutveckla
            och ger verktyg för en förbättrad dialog mellan stat, myndigheter
            och det samiska folket. Sametingen i Sverige, Norge och Finland
            har vid samiskt parlamentariskt råd under 2018 skickat in en hemställan
            om ett antal ändringar till respektive lands regeringar. Den nordiska
            samekonventionen är ännu inte ratificerad.
          </p>
          <p xml:id="i-Dn87pGx7WY68Z1ZReZSLvD">
            I januari 2020 avgjorde också Högsta domstolen det s.k. Girjasmålet,
            NJA 2020 s. 3, om rätten att upplåta småviltsjakt och fiske inom
            samebyns område. Konflikter om vem av staten eller samebyarna
            som besitter dessa rättigheter har pågått i decennier men har
            hittills aldrig hanterats politiskt. Högsta domstolen fann att
            Girjas sameby har ensamrätt att upplåta småviltsjakt och fiske
            inom samebyns område och att denna rätt grundar sig på urminnes
            hävd. Domen gäller endast Girjas sameby men de principiella slutsatserna
            är generella, även om det är svårt att säga hur långt HD:s prejudikat
            når; andra samebyar har ingen motsvarande rätt grundad på domen.
            Frågan om urminnes hävd måste bedömas i varje enskilt fall. Utöver
            den uppenbara betydelsen för relationen mellan samebyarna och
            staten, har Girjasdomen emellertid också konsekvenser för hur
            framtida tvister kopplade till mark och naturresurser inom Sápmi
            kan komma att utvecklas. Det handlar då om verksamheter med avsevärt
            större ekonomisk och fysisk påverkan både lokalt och nationellt
            än jakt och fiske (en betydande del i sig), såsom gruvnäring,
            skogs­bruk, turism samt vatten- och vindkraft. Dessutom föreligger
            ett mycket angeläget behov av att utreda frågor om jakt- och fiskerätt
            för de samer som står utanför same­byarna men även allmänhetens,
            och inte minst lokalbefolkningens, möjligheter att jaga och fiska
            måste beaktas. För många som bor i fjällänen, och för många frilufts-,
            jakt- och fiskeintresserade i hela landet, är möjligheten till
            rekreation och friluftsliv, jakt och fiske avgörande livskvalitets-
            och livsstilsaspekter. Denna aspekt får inte glömmas, eller prioriteras,
            bort. Frågan måste därför hanteras politiskt för att få till stånd
            närprodu­cerade lösningar i dialog mellan samer såväl som mellan
            samer och icke-samer. Fler utdragna och uppslitande rättsprocesser
            är inte önskvärda.
          </p>
          <p xml:id="i-PX9Vv6mTj2yac2ZgRiUCpv">
            Det är också värt att notera att Girjasdomen hanterar frågan
            om samebyn som rättighetsbärare; av det samiska folket är dock
            endast en minoritet medlemmar i en sameby. Samebyarna kan därför
            inte påklädas rollen som företrädare för urfolket samerna; det
            är heller inte självklart att stärkta rättigheter för samebyarna
            innebär stärkta rättigheter för folkgruppen som helhet. Lokala
            konflikter och interna motsättningar har också blossat upp med
            anledning av Girjasdomen, en konsekvens av en minst hundra år
            lång samepolitik där staten förhållit sig passiv i att utreda
            samiska rättighetsfrågor. Med anledning av Girjasdomen har regeringen
            tillsatt en utredning om översyn av rennäringslagen som reglerar
            bl.a. renskötselrätten och grunderna för, och medlemskap i, samebyarna.
            Utredningen ska bland annat utreda i vilka delar av statligt ägd
            mark som samebyar genom urminnes hävd har ensamrätt att upplåta
            småviltsjakt och fiske, ta ställning till om ensamrätten till
            upplåtelser av jakt enbart gäller småvilts­jakt eller om den gäller
            allt vilt, föreslå hur samebyarna bör vara organiserade, bedöma
            om det bör inrättas en förlikningsmekanism för att lösa tvister
            mellan samebyar, markägare och andra nyttjanderättshavare till
            mark som rör frågor om renskötselrätt samt analysera om en rätt
            till jakt och fiske också tillkommer de samer som inte är medlemmar
            i samebyar.
          </p>
          <p xml:id="i-5yNSVmgiLgVZQhzAoYNtPu">
            I december 2020 lade regeringen fram en proposition med förslag
            till konsultations­ordning i frågor som rör det samiska folket
            (prop. 2020/21:64). Propositionen åter­kallades i mars 2021 efter
            att det framkommit att den saknade stöd i riksdagen. Förslaget
            om konsultationsordning, som liknar den ordning som finns i Norge,
            syftar till att främja och stärka samernas inflytande över sina
            angelägenheter och utgår bl.a. från rekommendationer från internationella
            granskningsorgan. Konsultationsordningen skulle överlag innebära
            en skyldighet för regeringen och dess myndigheter, kommuner och
            landsting att konsultera Sametinget innan beslut tas i ärenden
            som kan få särskild betydelse för samerna. Om ett beslut är av
            särskild betydelse för en samisk organisation eller sameby ska
            även dessa, vid behov, konsulteras. Konsultationen ska eftersträva
            enighet eller samtycke i den aktuella frågan, ske i god anda och,
            om det inte medför betydande olägenhet, ske i den form som Sametinget
            önskar. Det som framkommer vid konsultationen ska dokumenteras.
          </p>
          <p xml:id="i-FeTC7cdJPjXbyoFmyW3x3h">
            Centerpartiet välkomnar att frågor som rör samerna lyfts och
            prioriteras men anser att en lagstiftning med så angelägna syften
            måste vara noggrant övervägd och faktiskt också medverka till
            att lösa identifierade problem. Risken är annars att den endast
            bidrar till en ökad ärendebörda för hårt ansträngda myndigheter
            utan att vare sig tillföra någon förbättring för samernas situation
            eller någon dämpande effekt på de konflikter som konkurrerande
            rättighetsanspråk ger upphov till. Det är också av stor vikt att
            konsulta­tionsordningen används på ett sådant sätt att samebyarnas
            ställning inte urholkas. Centerpartiet anser därför att det är
            otillfredsställande, och anmärkningsvärt, att reger­ingen inleder
            processen med att stärka samernas rättigheter från fel håll; konsultations­ordningen
            kommer inte att lösa de verkliga problem, oklarheter eller intressekonflikter
            som nämnts ovan. Ett huvudproblem är att det inte tydligt framgår
            på vilket sätt den föreslagna konsultationsordningen tillför något
            mervärde jämfört med de förfaranden där samebyarna idag har sakägarställning
            och deltar i samråd t.ex. enligt skogsvårds­lagen eller miljöbalken
            och/eller är part i ett ärende enligt t.ex. minerallagen. Reger­ingens
            proposition hade också tydliga oklarheter och osjälvständiga resonemang
            om Sveriges konventionsåtaganden och kritik som riktats mot Sverige.
            Kritik återges okommenterad, helt utan redovisning av regeringens
            bedömning av kritiken eller vilka slutsatser man dragit av den.
            Särskilt tydligt blir detta på sättet man hanterar de mycket känsliga,
            och ytterst komplicerade, frågorna om konkurrerande markanvändnings­anspråk.
            I propositionen behandlas begrepp som hävdvunna territorier och
            traditionella landområden på ett vårdslöst sätt, givet att dessa
            begrepp helt saknar motsvarighet i svensk rätt. Centerpartiet
            anser därför att det första steget framåt i en övergripande process
            för att stärka samiska rättigheter och att uppnå samsyn och ömsesidig
            respekt på lokal nivå nu måste vara en grundlig utredning av följdverkningarna
            av Girjasdomen. En sådan utredning måste fokusera på en både noggrann
            och balanserad analys av domens konsekvenser, med syftet att kunna
            presentera välförankrade principiella ställningstaganden för hur
            såväl rennäringslagen som rättsområdet i övrigt kan utvecklas
            på ett inkluderande och rättssäkert sätt för både samer och andra
            berörda.
          </p>
          <p xml:id="i-QCRCMwm1MHMqyoCwvYGCHV">
            Under lagens beredning har det också framförts farhågor, utöver
            lagstiftningens ändamålsenlighet, avseende förlängda handläggningstider
            och ökad arbetsbelastning – särskilt i ljuset av det kommunala
            självstyret och den pålaga (utan ersättning för ökade kostnader)
            som förslaget innebär. Centerpartiet anser därmed att en konsultations­ordning
            i vart fall inledningsvis bara ska gälla regeringen och dess myndigheter.
            På så sätt kan lagens effekter och konsekvenser utredas, utvärderas
            och justeras i nödvändiga delar innan någon konsultationsskyldighet
            åläggs regioner och kommuner, som redan i dagsläget har långtgående
            skyldigheter att samråda med samerna i ärenden som på­verkar dem.
            En statlig konsultationsskyldighet som utvärderas efter tre år
            skulle också skapa underlag för ett senare ställningstagande om
            huruvida konsultationer medför behov av ersättning för ökade kostnader
            på regional och kommunal nivå. Med detta sagt är det såklart fortsatt
            viktigt att kommuner och regioner även fortsättningsvis värnar
            lokala former för samråd med företrädare för den lokala samiska
            befolkningen.
          </p>
          <p xml:id="i-WhYfEWDb9u278LJaczKSam">
            De övergrepp och den diskriminering som svenska staten historiskt
            har utsatt samer och andra nationella minoriteter för och som
            fortfarande pågår på många plan är ofta okänd för både beslutsfattare
            och allmänhet. Den dåvarande jordbruksministern, med ansvar för
            samefrågor, uttalade följande vid den s.k. urfolksdagen i Tärnaby
            den 9 augusti 1998:
          </p>
          <p xml:id="i-CYCDSvjmVQrbk38tT6Pv6m">
            Jag tycker att vi måste ha lärt oss någonting av historien och
            jag vill gärna ta det här tillfället i akt och säga till er, som
            representant för den svenska regeringen och det svenska samhället
            att jag är väl medveten om det förtryck som Sverige har utövat
            över det samiska folket genom historien. Jag vill å regeringens
            vägnar be om ursäkt för det. […] Vi kan inte på något sätt acceptera
            det förtryck, t.ex. att samer har förvägrats att använda sitt
            språk, de tvångsförflyttningar och de många uttryck för förtryck
            som vi har gjort oss skyldiga till genom årens lopp. Det finns
            heller ingen annan möjlighet för det svenska samhället att komma
            vidare, än att be om ursäkt för de övergreppen.
          </p>
          <p xml:id="i-SKGVSv8QDRJeUC2mr1BJWb">
            Filmen Sameblod väckte stort nationellt och internationellt intresse
            och har väckt frågor om varför staten inte agerat och utrett vad
            som egentligen hänt under historiens lopp och vad som händer idag.
            Dessa diskussioner har dock länge förts i det samiska samhället
            och i Sametinget. Sametinget och Diskrimineringsombudsmannen (DO)
            arbetar sedan 2015 gemensamt med att verka för att inrätta en
            oberoende sannings­kommission om historiska skeenden och övergrepp
            på samer genom historien. I juni 2020 meddelade regeringen att
            man tilldelat Sametinget medel för att inleda för­ankringsprocessen
            inför den kommande sanningskommissionen, ett efterlängtat steg
            i rätt riktning.
          </p>
          <p xml:id="i-BEb2Y1vkHk6sWGeteswwvw">
            Svenska Tornedalingars Riksförbund – Tornionlaaksolaiset (STR-T)
            och Met Nuoret lämnade i oktober 2016 in en ansökan om medel till
            regeringen för en förstudie till genomlysning av svenska statens
            övergrepp på tornedalingar och meänkielitalande. I april 2018
            överlämnades förstudien Då var jag som en fånge – Statens övergrepp
            på tornedalingar och meänkielitalande under 1800- och 1900-talet
            till den dåvarande kulturministern. Svenska Tornedalingars Riksförbund
            överlämnade vid samma tillfälle skriftligen en begäran om att
            en sannings- och försoningskommission skulle upprättas. I juni
            2020 tillsattes sannings- och försoningskommissionen efter dialog
            med STR-T och Met Nuoret.
          </p>
          <p xml:id="i-KaqBWk78MidbamNyZwyf2e">
            Att processerna med sannings- och försoningskommissionerna nu
            inletts är mycket välkommet och efterlängtat. Utan en ordentlig
            genomlysning där saker lyfts upp i ljuset kan inte Sverige göra
            sig fritt från förlegade och diskriminerande föreställningar om
            samer och nationella minoriteter. Men Sveriges förtryck av samerna
            och nationella minoriteter är emellertid inte bara urfolkets och
            minoriteternas historia, utan en del av vår gemensamma historia,
            av majoritetssamhällets historia. Centerpartiet anser därför att
            Forum för levande historia bör få till uppgift att beskriva och
            informera om hur Sverige behandlat samer, tornedalingar, lantalaiset
            och kväner, judar, romer och sverigefinnar med bland annat rasbiologi,
            skallmätningar, tvångsförflyttningar, nomads­kolor, arbetsstugor
            och assimilering. Uppdraget bör läggas in i myndighetens regler­ingsbrev
            men bör utföras och utformas i nära samarbete med den samiska
            befolkningen och övriga minoriteters befolkning.
          </p>
          <p xml:id="i-Et975mha5fNfAPN3Gwtqu9">
            Ytterligare ett sätt att läka de sår som statliga historiska
            åtgärder orsakat är frågan om repatriering av samiska kvarlevor.
            Repatriering är en process för återbördande av föremål eller kvarlevor
            till deras ursprungliga eller rättmätiga platser. Begreppet inrymmer
            också ett försoningsarbete – att göra upp med ett smärtsamt förflutet
            och återskapa förtroendet mellan den som tog och den som blev
            drabbad. Samerna har under många år begärt att svenska staten
            ska återlämna de mänskliga kvarlevor som finns i statens förvar,
            såsom på statliga museer och i andra samlingar. Trots detta är
            det ett fåtal kvarlevor som har återbördats och kunnat begravas.
            Den 9 augusti 2019 skedde den hittills största repatrieringen
            av samiska kvarlevor i Sverige när kvarlevorna av 25 individer
            återbördades till sin ursprungliga viloplats på Gammplatsen i
            Lycksele, där de grävdes upp på 1950-talet. Så sent som i början
            av 60-talet grävdes ett 25-tal gamla samiska gravar upp vid gamla
            Vilasunds kapell. Under- och överkäkar fördes till Tandläkarhögskolan
            i Umeå för att sedan i september 2020 återbördas för återbegravning
            i Tärnaby.
          </p>
          <p xml:id="i-8DDHa41wp1QcbzZNbSu6oW">
            Av 2018 års museilag framgår det tydligt att museer ska delta
            i repatriering. Även av det internationella museisamarbetet ICOM:s
            föreskrifter, och av urfolkskonventionen, framgår att repatriering
            ska göras tillsammans med urfolk och lokalbefolkning. I sam­band
            med den nya lagen fick Historiska museet huvudansvar över övriga
            museer i detta hänseende. Riksantikvarieämbetet fick samtidigt
            i uppdrag att ta fram vägledningar till museer och presenterade
            2020 två dokument: Stöd i hantering av mänskliga kvarlevor i museisamlingar
            och Stöd för museer i återlämnandeärenden av kulturföremål.
          </p>
          <p xml:id="i-LgD5zh1aUoLiVqtXyPQ2YT">
            Inför 2020 års granskning av situationen för mänskliga rättigheter
            i Sverige av FN:s råd för mänskliga rättigheter har Samiska rådet
            i Svenska kyrkan, Svenska kyrkan och Sveriges kristna råd i sitt
            yttrande framfört vikten av att svenska staten så snart som möjligt
            utformar ett nationellt relevant och sammanhållet regelverk samt
            en nationell finansiering av repatriering av samiska kvarlevor.
            Sametinget och Svenska kyrkan har också framfört bedömningen att
            nuvarande författningsreglering är otillräcklig för att leva upp
            till internationell standard för dels samiskt självbestämmande
            över mänskliga kvarlevor, dels de etiska regler som svenska museer
            åtagit sig att följa på området. Sametingets möjligheter att begära
            repatriering och besluta om återbördande av kvarlevor behöver
            stärkas, något som blev tydligt under arbetet med repatriering
            och återbördande i Lycksele. Sametinget och Svenska kyrkan har
            därmed tagit fram två bra förslag till ändring i begravningslagen
            och kulturmiljölagen som skulle underlätta dessa processer. Centerpartiet
            anser att det är angeläget att staten skyndsamt säkerställer regelverk
            och finansiering för ett fortsatt återbördande av samiska kvarlevor
            och kulturföremål och att man hörsammar Sametingets och Svenska
            kyrkans förslag på lagändringar för att möjliggöra detta.
          </p>
          <head type="h1" xml:id="i-BAnnJUYKxbWcN5aTTR61KM">
            Nationella minoriteter och nationella minoritetsspråk
          </head>
          <p xml:id="i-VfofPDY4YD5uBTBzNR5VPL">
            Sverige har i 20 år haft en särskild och samlad politik för att
            stärka de nationella minoriteterna och stödja de nationella minoritetsspråken.
            Minoritetspolitiken inrättades som eget politikområde i samband
            med att Sverige 2000 ratificerade ramkonventionen om skydd för
            nationella minoriteter (ramkonventionen) och den europeiska stadgan
            om landsdels- eller minoritetsspråk (språkstadgan). Det finns
            sedan länge minoritetsgrupper som bidragit till det gemensamma
            kulturarvet i Sverige och i de flesta andra länder i Europa. För
            att värna minoriteterna och säkerställa efterlevnaden av deras
            rättigheter har internationella mellanstatliga organisationer
            som FN och Europarådet arbetat med minoritetsfrågor sedan 1950-talet.
            Syftet är att säkra fred och att värna minoritetsspråk och minoritetskulturer
            som annars riskerar att gå förlorade. Processen med nationella
            minoriteters rättigheter inom Europarådet tog fart under 1980-talet
            när organisationens arbete med konventioner på området påbörjades.
          </p>
          <p xml:id="i-fPfgZA2FKAU8dcS1chwDX">
            Ett mål för minoritetspolitiken beslutades av riksdagen i samband
            med att ett samlat politikområde inrättades 2000. Målet är att
            ge skydd för de nationella minoriteterna och stärka deras möjlighet
            till inflytande samt att stödja de historiska minoritetsspråken
            så att de hålls levande. Det övergripande målet bröts genom reformen
            2010 ner i tre del­områden: diskriminering och utsatthet, inflytande
            och delaktighet samt språk och kulturell identitet (prop. 2008/09:158
            s. 45–46). Regeringen bedömde i propositionen att Sveriges internationella
            åtaganden i fråga om de nationella minoriteternas rättigheter
            inte i tillräcklig grad omvandlats till praktiska resultat och
            i vissa fall inte införlivats korrekt i svensk rätt. 2018 tillsattes
            således en utredning för att analysera och föreslå hur ansvaret
            för samordning, utveckling och uppföljning av minoritetspolitiken
            ska organiseras i syfte att åstadkomma en stärkt minoritetspolitik.
            Av betänkandet SOU 2020:27 Högre växel i minoritetspolitiken?
            framgår bl.a. problem med otydliga uppdrag för uppföljningsmyndigheterna,
            som dessutom har svaga mandat i förhållande till andra myndigheter,
            kommuner och regioner. Det är dessutom oklart vad de nationella
            minori­teterna kan förvänta sig av uppföljningsmyndigheterna.
            Vidare är det också tydligt att språkbytesprocessen fortgår, något
            som särskilt inskärper vikten av att ytterligare stärka minoritetspolitiken
            för att kunna skydda minoritetsspråken som levande språk. Utred­ningen
            har presenterat underbyggda och gedigna förslag, men problemet
            i det här läget är inte bristen på utredning, utan bristen på
            genomförande. Det är därför angeläget att fortsätta arbetet med
            att säkerställa att de nationella minoriteternas rättigheter,
            som är en del av det internationella ramverket till skydd för
            de mänskliga rättigheterna, efterlevs i praktiken. I detta arbete
            krävs, som regeringen anförde, systematik, långsiktighet och uthållighet.
          </p>
          <p xml:id="i-ACgw9q6camPcDKFhpnzyzy">
            Utöver dessa konkreta åtgärder anser vi att de nationella minoriteterna
            och de nationella minoritetsspråken bör framgå av regeringsformen.
            Även det allmännas ansvar att främja de nationella minoriteternas
            möjligheter att behålla och utveckla sin kultur i Sverige, och
            det allmännas särskilda ansvar för att skydda och främja de nationella
            minoritetsspråken, bör inbegripas i regleringen. Att inkludera
            de nationella minori­teterna och minoritetsspråken skulle såväl
            förtydliga lagstiftarens långsiktiga och uppriktiga avsikt att
            värna våra nationella minoriteter som klargöra hur centrala och
            värdefulla dessa grupper är för vårt samhälle.
          </p>
          <head type="h2" xml:id="i-3t84jrmKM7mqHfdxZwbxyP">
            Språkcentrum och resursbibliotek för meänkieli
          </head>
          <p xml:id="i-CLBRgjKSXmYJZyMGeXFMAK">
            Ett ytterligare led i att stärka den tornedalska minoritetens
            ställning och stödja de meänkielitalande vore att inrätta ett
            meänkielicentrum. I maj 2017 lämnade Europa­rådets ministerkommitté
            ett antal rekommendationer inom ramen för den sjätte granskningen
            av Sveriges efterlevnad av språkstadgan (CM/RecChL[2017]1). En
            av de rekommendationer som lämnades var att överväga att utvidga
            användningen av språkcentrum till övriga nationella minoritetsspråk,
            i linje med de samiska språk­centrumens metodik. För att ta vara
            på och utreda lämpligheten i denna rekommenda­tion föreslås därför
            att ett språkcentrum i meänkieli inrättas i Övertorneå. Om pilot­verksamheten
            med språkcentrum i meänkieli i Övertorneå, i linje med de samiska
            språkcentrumens metodik, visar sig vara ändamålsenlig kan användningen
            av språkcentrum utvidgas till övriga nationella minoritetsspråk.
          </p>
          <p xml:id="i-N4KoKnK8DcYAcjxcBzPoiQ">
            Lokaliseringen till Övertorneå förordas av flera skäl. Att ett
            språkcentrum lokaliseras till det område där minoritetsspråket
            används är en given utgångspunkt. Övertorneå ligger centralt i
            Tornedalen, som är traditionellt språkområde för meänkieli även
            om många meänkielitalande i dag bor i olika delar av Sverige.
            Övertorneå kommun ingår i förvaltningsområdet för meänkieli och
            har ett starkt önskemål om att medverka till en centrumbildning
            för utveckling av språket i kommunen. I Övertorneå tätort har
            Sveriges Radio och Sveriges Television gemensamma lokaler där
            berörda medarbetare hos respektive företag producerar program
            och inslag om tornedalingar och meänkieli på svenska och meänkieli.
            Även Nordkalottens kultur- och forsknings­centrum (NKFC), som
            har litteratursamlingar och digitalt material av relevans för
            studiet av Tornedalen och meänkieli, finns i tätorten och likaså
            Tornedalens folkhög­skola. Folkhögskolan är både historiskt intressant
            för försvenskningen av meänkieli­talande och bedriver för närvarande
            verksamhet som sprider kunskap om den lokala kulturen och språket.
            Det finns således en infrastruktur, en kritisk massa och en jordmån
            i Övertorneå som gör orten naturlig för en lokalisering av ett
            språkcentrum i meänkieli.
          </p>
          <p xml:id="i-Lt1Fgn6gRvxHqEskL6h8dY">
            Kungliga biblioteket anser också, i ett förslag till stärkta
            bibliotek för urfolk och nationella minoriteter, att det nationella
            resursbiblioteket meänkieli bör förläggas till Övertorneå. Vidare
            slutredovisade Isof 2019 ett regeringsuppdrag om inrättandet av
            språkcentrum för finska, meänkieli, jiddisch respektive romani
            chib (Ku2015/02857/DISK, Ku2018/01455/DISK), där det föreslås
            att Isof blir huvudman för de fyra föreslagna språkcentrumen.
            Ett antal tjänster skulle därmed tillföras myndig­heten, med placering
            i Uppsala, Stockholm, Kiruna och Övertorneå. Språkcentrumen föreslås
            arbeta aktivt tillsammans med respektive nationell minoritet och
            genomföra insatser i syfte att stärka och revitalisera minoritetsspråken.
            Förslagen bereds för närvarande i Regeringskansliet. Det är angeläget
            att regeringen snarast återkommer med förslag till språkcentrum
            för meänkieli och resursbibliotek för meänkieli i Övertorneå.
          </p>
          <head type="h2" xml:id="i-YZVX8qa5u2qUMeJSRhjd61">
            Älvdalskan som minoritets- eller landsdelsspråk
          </head>
          <p xml:id="i-Lf5x1TgEV6B6Sx5jpEUFUU">
            Representanter för Ulum Dalska och Älvdalens kommun har under
            lång tid framfört att älvdalskan bör erkännas som minoritets-
            eller landsdelsspråk i Sverige. Trots att det motionerats om frågan
            i riksdagen i flera år har varken regeringen eller riksdagen vidtagit
            några åtgärder. Älvdalskan är nära besläktad med närliggande ovansiljanmål
            som orsamål och våmhusmål, som tillsammans förgrenade sig från
            fornnordiska på 1300-talet. Älvdalskan utmärker sig genom en rad
            arkaismer och novationer. Bland annat har älvdalskan bevarat ett
            äldre kasussystem, fornnordiskans stavelsekvantitets­system med
            korta, långa och överlånga stavelser. Den har också bevarat ljud
            som [w] och [ð] och har även som ensam nordisk varietet bevarat
            fornnordiskans nasala vokaler. Flertalet experter har konstaterat
            att älvdalskan ska betraktas som ett eget språk, och det finns
            många likheter mellan situationen för älvdalskan och andra små
            och utrotnings­hotade språk i världen.
          </p>
          <p xml:id="i-T7igjKFSJPn9oKYDMYXaJD">
            Att garantera en grupp sina språkliga rättigheter är en grundläggande
            mänsklig rättighet som finns förankrad i FN:s konvention om mänskliga
            rättigheter. I dag har barn med älvdalska som modersmål ingen
            rätt till skolundervisning vare sig på eller i älvdalska. Dessutom
            är barnens rätt att utveckla och tillägna sig det egna modersmålet
            förankrad i den svenska språklagen, som tillkom 2009. Älvdalskan,
            som enbart talas i Sverige, är också en betydelsefull del av det
            svenska kulturarvet. Många både i och utanför Älvdalen anser att
            denna språkliga varietet bör bevaras till kommande genera­tioner.
            Det vore en tragedi om älvdalskan, Sveriges äldsta bevarade språk,
            skulle dö ut. Centerpartiet anser därför att regeringen bör utreda
            möjligheterna att erkänna älvdalskan som minoritets- eller landsdelsspråk
            i Sverige enligt Europarådets fördrag.
          </p>
          <head type="h1" xml:id="i-4y5xNAtGCb4RvkyDBvH813">
            De nationella minoriteternas möjligheter att informera
          </head>
          <p xml:id="i-8JgY1HyTSomnUqxPhq2owH">
            Ett annat led i att stärka de nationella minoriteterna och deras
            egenmakt är att anförtro uppgiften att informera om sin minoritet
            och sitt minoritetsspråk till företrädare för respektive minoritet.
          </p>
          <p xml:id="i-HDPDmQDXD6MNDvEekM6U1y">
            Länsstyrelsen i Stockholms län är tillsammans med Sametinget
            ansvarig för att samordna och följa upp hur Sveriges minoritetspolitik
            genomförs i landets kommuner. Sametinget ansvarar för samerna
            och Länsstyrelsen i Stockholms län ansvarar för judarna, romerna,
            sverigefinnarna och tornedalingarna. Länsstyrelsen och Sametinget
            gör årligen en samlad bedömning av hur lagen efterlevs och rapporterar
            detta till regeringen. Myndigheternas uppdrag avser hela landet.
            Detta innebär till exempel att Sametinget och Länsstyrelsen i
            Stockholms län genomför informations- och utbildningsinsatser
            och ger stöd till kommuner och andra myndigheter. I uppdraget
            ingår att fördela statsbidrag till kommuner, landsting/regioner
            och nationella minoritetsorganisationer.
          </p>
          <p xml:id="i-BgNz8AEEScGgokPDzZgiG6">
            År 2010 byggde Sametinget på uppdrag av regeringen en webbplats,
            minoritet.se, om de nationella minoriteterna och den nya minoritetsspråkreformen
            som trädde i kraft 2010. Minoritet.se sprider kunskap om urfolket
            samerna och Sveriges nationella minoriteter, judar, romer, sverigefinnar
            och tornedalingar. Sametinget ansvarar för minoritet.se och i
            arbetet med webbplatsen involveras de berörda folkgrupperna. Genom
            aktuella reportage kan besökare lära sig mer om urfolket samerna
            och de nationella minoriteternas kultur, språk och vardag.
          </p>
          <p xml:id="i-52Pm4SD42iJcQb3TN3WoBx">
            Det långsiktiga målet och ett naturligt nästa steg i arbetet
            med att stärka minori­teterna är att varje minoritet får bära
            informationsuppdraget för sin minoritet. Reger­ingen borde därför
            i ett beslut om inrättande av ett språkcentrum för meänkieli också
            överföra uppgiften att informera om den nationella minoriteten
            tornedalingar från Sametinget till ett sådant språkcentrum.
          </p>
          <head type="h1" xml:id="i-2ET47UWZQj5xYG7zY4uev9">
            Ökat stöd till minoritetsorganisationerna
          </head>
          <p xml:id="i-RMxWEAJMm8nrmTASomqCb">
            Minoritetspolitiken ska genomföras tillsammans med de nationella
            minoriteterna, inte av andra för minoriteterna. Därför är delaktighet
            och inflytande ett av politikområdets tre delområden. Civilsamhällets
            betydelse för att vårda, värna och utveckla de nationella minoriteterna
            och de nationella minoritetsspråken kan knappast nog understrykas.
            Hade det inte varit för vissa ideella organisationer, t ex Svenska
            Tornedalingars Riksförbunds – Tornionlaaksolaisets (STR-T) arbete
            med meänkieli, är frågan om vissa av de nationella minoritetsspråken
            ens överlevt till dags dato. Vidare kan frågan ställas om revitaliseringsarbetet
            kommit igång i tid och haft den kraft det har utan dessa organisa­tioner.
            Att de idéburna organisationerna har ekonomiska och praktiska
            förutsättningar att bedriva en bra verksamhet är därför av stor
            vikt för att minoritetspolitiken ska kunna genomföras i praktiken.
          </p>
        </div>
        <div type="motSignatures">
          <list>
            <item xml:id="i-9fFWxrkxRCMAekfLTaxMJG">
              Per Schöldberg (C)
            </item>
            <item xml:id="i-MhVspFzkpsRLV6bZBAf8NP">
              Linda Modig (C)
            </item>
            <item xml:id="i-Xj3vvEU9HCK1qavg9uCt7o">
              Johan Hedin (C)
            </item>
            <item xml:id="i-31yT6H7dwDFWue4baLWtii">
              Ola Johansson (C)
            </item>
            <item xml:id="i-VQZUbBZmbLVyNa81zx11Nu">
              Malin Björk (C)
            </item>
            <item xml:id="i-AfAR2H2qV2w5V4TpSPKoyW">
              Jonny Cato (C)
            </item>
            <item xml:id="i-QwvqnThRn3j7jMA6XmyCLh">
              Helena Vilhelmsson (C)
            </item>
            <item xml:id="i-9Do1b1LiPPPgbFEgtLezXm">
              Martina Johansson (C)
            </item>
            <item xml:id="i-H2vCce8vn7EbpognJvdSAK">
              Lars Thomsson (C)
            </item>
          </list>
        </div>
      </div>
    </body>
  </text>
</TEI>
