<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-AU-03362">
  <teiHeader>
    <fileDesc>
      <titleStmt>
        <title>Ett tryggt och hållbart arbetsliv</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3362 av Jonas Sjöstedt m.fl. (V)</title>
          <idno type="rdwebb">H5023362</idno>
          <rs type="number">3362</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H5023362/text</ref>
          <ref type="dokument_url_html">http://data.riksdagen.se/dokument/H5023362</ref>
          <ref type="dokumentstatus_url_xml">http://data.riksdagen.se/dokumentstatus/H5023362</ref>
          <ref type="docx">http://data.riksdagen.se/fil/02C3DD76-8D96-49E7-93E6-B83133BD9706</ref>
          <ref type="pdf">http://data.riksdagen.se/fil/E0CC7F20-5852-4495-B4F1-4EE0DACC954C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-KaxZ4zRaVAWaAwFQvj9hXU" type="signed"/>
        <correspContext corresp="i-KaxZ4zRaVAWaAwFQvj9hXU">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction type="submitted" xml:id="i-FkWxeQUzu11jhYRopNJt6V">
          <date when="2017-10-05"/>
          <time when="12:51:18"/>
        </correspAction>
        <correspAction type="reviewed" xml:id="i-S5NxaX8XNWAdjwYt1PLySg">
          <date when="2017-10-05"/>
          <time when="13:34:18"/>
        </correspAction>
        <correspAction type="referred" xml:id="i-QwUFnMJT5LhueooviidgQF">
          <date when="2017-10-13"/>
        </correspAction>
        <correspAction type="assigned" xml:id="i-HYbLhhx5HeePuKDV2P8yeU">
          <date when="2018-10-05"/>
          <time when="08:42:17"/>
        </correspAction>
        <correspContext corresp="i-HYbLhhx5HeePuKDV2P8yeU">
          <ref type="assignedTo">Arbetsmarknadsutskottet</ref>
        </correspContext>
        <correspAction type="behandlas_i" xml:id="i-JC5TdBk9GLQbGR12xCWLwL"/>
        <correspContext corresp="i-JC5TdBk9GLQbGR12xCWLwL">
          <ref type="uppgift">2017/18:AU4</ref>
          <ref type="ref_dok_id">H501AU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LLuEZrgWijtDSp2RxC9YKp"/>
        <correspContext corresp="i-LLuEZrgWijtDSp2RxC9YKp">
          <ref type="uppgift">2017/18:KU38</ref>
          <ref type="ref_dok_id">H501KU38</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KU38</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FM7e6EuWKUmLA26ToVAJMT"/>
        <correspContext corresp="i-FM7e6EuWKUmLA26ToVAJMT">
          <ref type="uppgift">2017/18:FiU25</ref>
          <ref type="ref_dok_id">H501FiU25</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RbAb6m3sxz7aHLDbUMfTxL"/>
        <correspContext corresp="i-RbAb6m3sxz7aHLDbUMfTxL">
          <ref type="uppgift">2017/18:SkU9</ref>
          <ref type="ref_dok_id">H501SkU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SkU9</ref>
          <ref type="ref_dok_titel">Beskattning av företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3Y3PXx67FjePPVoYYv6pHE"/>
        <correspContext corresp="i-3Y3PXx67FjePPVoYYv6pHE">
          <ref type="uppgift">2017/18:SkU12</ref>
          <ref type="ref_dok_id">H501SkU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SkU12</ref>
          <ref type="ref_dok_titel">Skatteförfarande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-B3KZPZ3V2FaiwtzNpKU3f"/>
        <correspContext corresp="i-B3KZPZ3V2FaiwtzNpKU3f">
          <ref type="uppgift">2017/18:AU8</ref>
          <ref type="ref_dok_id">H501AU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SXquuVm9J6h2m48qgqZFTC"/>
        <correspContext corresp="i-SXquuVm9J6h2m48qgqZFTC">
          <ref type="uppgift">2017/18:AU9</ref>
          <ref type="ref_dok_id">H501AU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU9</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3362 av Jonas Sjöstedt m.fl. (V) Ett tryggt och hållbart arbetsliv</div>
      </div>
      <div type="motBody">
        <div type="TOC" xml:id="i-TnbKm5Hpp2Ej3cqv85aZx7">
          <head xml:id="i-2MhcfWFkgq11wFrCihx1fy">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Inledning
            </item>
            <item style="indent-level: 1">
              4Ordning och reda på arbetsmarknaden
            </item>
            <item style="indent-level: 2">
              4.1Individuell redovisning av skatter och arbetsgivaravgifter
            </item>
            <item style="indent-level: 2">
              4.2Tydligare villkor för F-skatt
            </item>
            <item style="indent-level: 2">
              4.3Bättre utstationeringsregler
            </item>
            <item style="indent-level: 3">
              4.3.1Förändringar på EU-nivå krävs
            </item>
            <item style="indent-level: 2">
              4.4Förbättrade regler för utländska företag som verkar i Sverige
            </item>
            <item style="indent-level: 3">
              4.4.1Utvidga systemet med anmälningsplikt
            </item>
            <item style="indent-level: 3">
              4.4.2Utred inkomstskattelagens bestämmelser om fast driftsställe
            </item>
            <item style="indent-level: 2">
              4.5Arbetskraftsinvandring från länder utanför EU/EES och Schweiz
            </item>
            <item style="indent-level: 2">
              4.6Bättre regelverk kring subventionerade anställningar
            </item>
            <item style="indent-level: 3">
              4.6.1Maxgräns för antalet subventionerade anställningar per arbetsgivare
            </item>
            <item style="indent-level: 3">
              4.6.2Arbetsförmedlingens skyldighet att genomföra samråd med
              facklig organisation inför anvisning till arbetsplatsförlagd insats
            </item>
            <item style="indent-level: 3">
              4.6.3Skärpt för- och efterhandskontroll av arbetsgivare som tar
              emot subventioner
            </item>
            <item style="indent-level: 3">
              4.6.4Öppenhet och insyn
            </item>
            <item style="indent-level: 1">
              5En starkare arbetsrätt för ökad trygghet i anställningen
            </item>
            <item style="indent-level: 2">
              5.1Minska de otrygga anställningarna
            </item>
            <item style="indent-level: 3">
              5.1.1Objektiva skäl för alla visstidsanställningar
            </item>
            <item style="indent-level: 3">
              5.1.2Maxgräns för tidsbegränsad anställning
            </item>
            <item style="indent-level: 3">
              5.1.3Skydd mot missbruk av intermittenta anställningar
            </item>
            <item style="indent-level: 3">
              5.1.4Företrädesrätt till återanställning
            </item>
            <item style="indent-level: 3">
              5.1.5Tydligare personsamband vid vikariat
            </item>
            <item style="indent-level: 3">
              5.1.6Skyddad sysselsättningsgrad
            </item>
            <item style="indent-level: 2">
              5.2Ta bort tvåpersonsundantaget
            </item>
            <item style="indent-level: 2">
              5.3Stärkt reglering vid in- och uthyrning av arbetstagare
            </item>
            <item style="indent-level: 3">
              5.3.1Verka för en ändring av EU:s bemanningsdirektiv
            </item>
            <item style="indent-level: 3">
              5.3.2Permanenta behov ska inte tillgodoses genom inhyrning
            </item>
            <item style="indent-level: 3">
              5.3.3Inhyrning ska inte vara tillåten när tidigare anställda
              har företrädesrätt till återanställning
            </item>
            <item style="indent-level: 3">
              5.3.4Vetorätten behöver stärkas
            </item>
            <item style="indent-level: 3">
              5.3.5Rätt att på begäran ta del av affärsavtal
            </item>
            <item style="indent-level: 3">
              5.3.6Staten bör avveckla anlitandet av bemanningsföretag
            </item>
            <item style="indent-level: 2">
              5.4Stärkt anställningsskydd vid upphandlingar
            </item>
            <item style="indent-level: 1">
              6En bättre arbetsmiljö för ett mänskligare arbetsliv
            </item>
            <item style="indent-level: 2">
              6.1Företagshälsovård åt alla arbetstagare
            </item>
            <item style="indent-level: 2">
              6.2Lag mot mobbning i arbetslivet
            </item>
            <item style="indent-level: 1">
              7Bättre arbetstider för ett mänskligare arbetsliv
            </item>
            <item style="indent-level: 2">
              7.1Generell arbetstidsförkortning
            </item>
            <item style="indent-level: 2">
              7.2Stärkt rätt till heltid
            </item>
            <item style="indent-level: 2">
              7.3Ökat inflytande över arbetstidens förläggning
            </item>
            <item style="indent-level: 2">
              7.4Minska övertidsarbetet
            </item>
            <item style="indent-level: 2">
              7.5Bättre och enklare regler om dygnsvila
            </item>
            <item style="indent-level: 2">
              7.6Jourtid
            </item>
            <item style="indent-level: 2">
              7.7Rätt till utökad anställning för deltidsanställda vid mertidsarbete
            </item>
          </list>
        </div>
        <div type="motProposal" subtype="förslag">
          <head xml:id="i-HhR7BYnMwiybBRsbG7GY5T">
            2 Förslag till riksdagsbeslut
          </head>
          <list style="ol">
            <item xml:id="i-6cBMbos48WCed2ncyo4PSE">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
            <item xml:id="i-KzTYTg3mdek1yz8ozfLyTG">
              Riksdagen ställer sig bakom det som anförs i motionen om tidsbegränsad
              F-skatt och tillkännager detta för regeringen.
            </item>
            <item xml:id="i-HEMLqgHfrjJN75WzzxNBAu">
              Riksdagen ställer sig bakom det som anförs i motionen om att
              regeringen bör verka för att EU ska anta ett juridiskt bindande
              socialt protokoll som tydliggör att fackliga rättigheter inte
              får underordnas ekonomiska intressen och tillkännager detta för
              regeringen.
            </item>
            <item xml:id="i-Y3WGr5RCXmF7ussBcWTwiP">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna omfattas
              av sanktionsansvaret, och detta tillkännager riksdagen för regeringen.
            </item>
            <item xml:id="i-NAJEY5xhEdEJEomwihzyDd">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att inkludera utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
            <item xml:id="i-XAzFJjmwPq5vtGw5DPJrby">
              Riksdagen ställer sig bakom det som anförs i motionen om att
              det bör införas en gräns för hur många eller hur stor andel anställda
              med subventionerad lön en och samma arbetsgivare får ta emot och
              tillkännager detta för regeringen.
            </item>
            <item xml:id="i-PMgCToJBhuRsTt84gAcYjM">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att myndigheten
              ska genomföra samråd med facklig organisation inför varje arbetsplatsförlagd
              anvisning, även vad gäller nystartsjobb, och tillkännager detta
              för regeringen.
            </item>
            <item xml:id="i-EixGwFFmUvGHd9dov25VBY">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att den fackliga
              organisationens yttrande alltid noga bör övervägas i myndighetens
              beslut om arbetsplatsförlagd anvisning och tillkännager detta
              för regeringen.
            </item>
            <item xml:id="i-EAYjsMkXmKVpsj4Jr4gtdd">
              Riksdagen ställer sig bakom det som anförs i motionen om att
              regeringen bör ge Arbetsförmedlingen i uppdrag att tydliggöra
              sina rutiner vad gäller för- och efterhandskontroll av arbetsgivare
              som tar emot subventioner, och detta tillkännager riksdagen för
              regeringen.
            </item>
            <item xml:id="i-YMQ8nVnU97gasiNRQnm2da">
              Riksdagen ställer sig bakom det som anförs i motionen om att
              regeringen bör göra det möjligt för myndigheter och journalister
              att granska vilka företag som tar emot statliga lönesubventioner,
              samtidigt som skyddet för den enskildes integritet säkras, och
              detta tillkännager riksdagen för regeringen.
            </item>
            <item xml:id="i-TqwP2EP4rt5pRXirZAGEUE">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att allmän
              visstidsanställning utgår och att det i stället införs objektiva
              kriterier för när det är tillåtet med visstidsanställningar och
              tillkännager detta för regeringen.
            </item>
            <item xml:id="i-8vUSNPZeojXXWMFCL4XcoE">
              Riksdagen ställer sig bakom det som anförs i motionen om att
              det bör införas en övre tidsgräns om maximalt 24 månader under
              de senaste fem åren för hur länge någon kan vara tidsbegränsat
              anställd, oavsett anställningsform, hos samma arbetsgivare innan
              anställningen övergår i en tillsvidareanställning, och detta tillkännager
              riksdagen för regeringen.
            </item>
            <item xml:id="i-3yVGXfNJmodJ78aNB1pB83">
              Riksdagen ställer sig bakom det som anförs i motionen om att
              kvalifikationstiden för företrädesrätt till återanställning bör
              kortas ned och inträda efter sammanlagt sex månaders anställning
              under de senaste två åren och att tiden under vilken företrädesrätten
              gäller bör förlängas till tolv månader efter anställningens upphörande,
              och detta tillkännager riksdagen för regeringen.
            </item>
            <item xml:id="i-5EGLC3XajFcLKAtKVvKstf">
              Riksdagen ställer sig bakom det som anförs i motionen om att
              regelverket kring vikariat bör förtydligas i syfte att förhindra
              missbruk av anställningsformen och tillkännager detta för regeringen.
            </item>
            <item xml:id="i-UeZ8fREfyR9yRA8agviFzh">
              Riksdagen ställer sig bakom det som anförs i motionen om att
              rätten för arbetsgivare i företag med högst tio anställda att
              ensidigt undanta två personer från turordningen ska tas bort ur
              22 § lagen om anställningsskydd och tillkännager detta för regeringen.
            </item>
            <item xml:id="i-PeJSHBSSS6Yr2iAAeewn5u">
              Riksdagen ställer sig bakom det som anförs i motionen om att
              regeringen bör verka för en ändring av EU:s bemanningsdirektiv
              som innebär att medlemsstaterna själva kan besluta huruvida bemanningsföretag
              ska vara tillåtna på den egna arbetsmarknaden och tillkännager
              detta för regeringen.
            </item>
            <item xml:id="i-SiokuNpJtkJsTZ4YeoQbYd">
              Riksdagen ställer sig bakom det som anförs i motionen om att
              det bör göras ett lagtillägg om att det inte är tillåtet att använda
              inhyrning för att tillgodose permanenta arbetskraftsbehov och
              tillkännager detta för regeringen.
            </item>
            <item xml:id="i-Xm4f5BKcbmMbaAyGByS5MM">
              Riksdagen ställer sig bakom det som anförs i motionen om att
              regeringen bör återkomma med ett förslag på en tydlig skrivning
              i lagen om anställningsskydd där det uttryckligen framgår att
              det inte är tillåtet att hyra in arbetstagare från bemanningsföretag
              när det finns tidigare anställda som har företrädesrätt till återanställning,
              och detta tillkännager riksdagen för regeringen.
            </item>
            <item xml:id="i-6TQinUc7NfBsmxTyMq7XGY">
              Riksdagen ställer sig bakom det som anförs i motionen om att
              den fackliga vetorätten i lagen om medbestämmande i arbetslivet
              bör stärkas och tillkännager detta för regeringen.
            </item>
            <item xml:id="i-FhauyBY3Tw7eFfC5CZmVpV">
              Riksdagen ställer sig bakom det som anförs i motionen om att
              lagen om uthyrning av arbetstagare bör kompletteras med en bestämmelse
              som ger arbetstagare och avtalsslutande fackförbund rätt att på
              begäran ta del av bemanningsföretagets affärsavtal och tillkännager
              detta för regeringen.
            </item>
            <item xml:id="i-E5YAFrb4JeLk9vqk57kTRZ">
              Riksdagen ställer sig bakom det som anförs i motionen om att
              regeringen bör verka för att staten, i sin arbetsgivarpolicy,
              uttryckligen ser till att statliga myndigheters anlitande av bemanningsföretag
              avvecklas, och detta tillkännager riksdagen för regeringen.
            </item>
            <item xml:id="i-FqwbLjyrjzxoXwMLtZoris">
              Riksdagen ställer sig bakom det som anförs i motionen om att
              den arbetsrättsliga lagstiftningen, LAS och MBL, samt lagen om
              offentlig upphandling bör skrivas om, så att anställda skyddas
              mot godtyckliga uppsägningar vid byte av entreprenör i samband
              med upphandlingar och tillkännager detta för regeringen.
            </item>
            <item xml:id="i-ARwoJ21qkLUT4v87wEbjim">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att, i samverkan
              med arbetsmarknadens parter, ta fram förslag på hur en lagstiftad,
              obligatorisk, effektiv, kvalitetssäkrad och branschkunnig företagshälsovård
              som omfattar alla arbetstagare kan skapas och tillkännager detta
              för regeringen.
            </item>
            <item xml:id="i-X3bXrNuujnDzDWm1YgbMeg">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att ta fram
              förslag till en ny lag mot trakasserier i arbetslivet och tillkännager
              detta för regeringen.
            </item>
            <item xml:id="i-TdD5djGFzKAdHhXmwyZed7">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              möjligheterna för en generell arbetstidsförkortning och tillkännager
              detta för regeringen.
            </item>
            <item xml:id="i-46YYuMJX86W9BL73nCLJna">
              Riksdagen ställer sig bakom det som anförs i motionen om att
              stärka rätten till heltid genom ändringar i lagen om anställningsskydd
              som gör heltid till norm, medan anställningar på deltid ska kunna
              ingås om parterna kommer överens om detta, och detta tillkännager
              riksdagen för regeringen.
            </item>
            <item xml:id="i-5aompUg291Z456Un3n6hqd">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              lagstiftningen i syfte att öka arbetstagarnas inflytande över
              den egna arbetstidens förläggning och tillkännager detta för regeringen.
            </item>
            <item xml:id="i-MJ8FhQ1kVrncw2J2Xg8daq">
              Riksdagen ställer sig bakom det som anförs i motionen om att
              taket för den allmänna övertiden bör sänkas till 150 timmar per
              arbetstagare och år och tillkännager detta för regeringen.
            </item>
            <item xml:id="i-WwxnN4oQZBxLo3JMqQe7CY">
              Riksdagen ställer sig bakom det som anförs i motionen om att
              det bör införas krav på dispens från Arbetsmiljöverket för uttag
              av extra övertid, inklusive extra mertid, och krav på tillstånd
              för nödfallsövertid under längre tid än två dygn och tillkännager
              detta för regeringen.
            </item>
            <item xml:id="i-RE9MbHDA3uTHEwS9KXGQD9">
              Riksdagen ställer sig bakom det som anförs i motionen om att
              13 § arbetstidslagen bör ändras så att perioden som ska ingå i
              dygnsvilan blir densamma som i definitionen av natt i 13 a §,
              dvs. perioden mellan kl. 22 och kl. 6, och detta tillkännager
              riksdagen för regeringen.
            </item>
            <item xml:id="i-6sC9maTGvqou3MScuGfVuo">
              Riksdagen ställer sig bakom det som anförs i motionen om att
              arbetstidslagen (1982:673) bör ses över med syfte att den tid
              som arbetsgivaren förfogar över, där den anställde förväntas vara
              på en av arbetsgivaren angiven plats som inte är i det egna hemmet,
              också ska betraktas som arbetstid och därmed definieras som utfört
              arbete och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-58xq6akAzWRs1CDrtFGHjg">
            3 Inledning
          </head>
          <p xml:id="i-Lt2PQuQ7nopngsoRBJ83h">
            Rikedomar och välstånd skapas genom människors arbete. Arbete
            ger möjlighet till delaktighet i samhällslivet, såväl individuellt
            som kollektivt. Hur arbetet organiseras är avgörande för samhällsutvecklingen
            i stort.
          </p>
          <p xml:id="i-SC3ouXNkxAuWSntj2m6WzR">
            Full sysselsättning är det viktigaste målet med Vänsterpartiets
            ekonomiska politik. Alla människor som kan jobba ska ha rätt till
            ett arbete. Men inte till vilket pris som helst. Goda arbetsvillkor,
            inflytande och utvecklingsmöjligheter på jobbet är avgörande för
            att människor ska må bra och samhället utvecklas. En god arbetsmiljö
            är en förutsättning för ett långt och hållbart arbetsliv. De som
            arbetar ska kunna avsluta sina arbetsliv med den fysiska och psykiska
            hälsan i behåll.
          </p>
          <p xml:id="i-94VPQ78xsMAo6rK1zP4ULD">
            Goda arbetsvillkor handlar om mycket mer än vilken lön vi har
            för vårt arbete. Arbetstagare måste också ha möjlighet att delta
            i beslut på arbetsplatsen, ta ansvar, ha inflytande över den egna
            arbetstiden och möjligheter att utvecklas i arbetet, annars är
            risken stor att drabbas av ohälsa. Friska arbetsplatser är avgörande
            för arbetstagarnas ställning, företagens utveckling och samhällets
            välstånd.
          </p>
          <p xml:id="i-54ZZyLZievJDTzgJboatRb">
            Samhällsdebatten har under flera decennier dominerats av en snäv,
            individualistisk och ekonomistisk syn på arbete. När arbetarrörelsen
            och vänstern har varit tillbakapressade, har en defensiv kamp
            mot arbetslöshet och nedpressade lägstalöner hamnat i förgrunden.
            Dessa frågor är fortsatt avgörande. Vi ser det samtidigt som viktigt
            att i högre grad lyfta frågor som rör arbetets villkor, organisering
            och innehåll. ”Det goda arbetet” måste ständigt vara med i diskussioner
            och förslag om arbetslivet och dess utveckling – och det är uppenbart
            att en sådan strävan måste vara organiserad och gemensam. Det
            krävs en lagstiftning som underlättar och återspeglar denna strävan,
            men den kan aldrig reduceras till parlamentariska och juridiska
            frågeställningar utan måste vara levande i det fackliga arbetet
            och i andra delar av samhällslivet.
          </p>
          <p xml:id="i-Axty9kkEganSYq1EDF99qD">
            I denna motion presenteras Vänsterpartiets politik för ett hållbart
            arbetsliv.
          </p>
          <head type="h1" xml:id="i-HZ76mhG1DPtCMwRPJL2mAh">
            4 Ordning och reda på arbetsmarknaden
          </head>
          <p xml:id="i-MgAiC56JvVWPjeFx8x15Tf">
            Vänsterpartiet anser att alla som arbetar i Sverige ska ha rätt
            till de löner och arbetsvillkor som regleras i lagar och kollektivavtal
            – oavsett om man är bosatt i Sverige eller arbetar tillfälligt
            här. I dag är det inte så. En stor grupp arbetstagare, främst
            från EU och tredjeland, men även personer med subventionerade
            anställningar, har lägre löner och sämre villkor än andra arbetstagare
            på svensk arbetsmarknad. Oseriösa företag dumpar löner och anställningsvillkor
            genom att kringgå eller missbruka regelverket på den svenska arbetsmarknaden.
            Detta undergräver såväl lönearbetarnas rättigheter som seriösa
            företags möjligheter till konkurrens på lika villkor. I förlängningen
            går stat och kommun miste om skatteintäkter och den gemensamma
            välfärden hotas av medborgarnas minskade tilltro till skattesystemet.
          </p>
          <p xml:id="i-CGqsyD4us9p8j3NY1oZKT1">
            Oordning på arbetsmarknaden får således stora konsekvenser för
            alla – löntagare, arbetsgivare och det omgivande samhället. Skattefusk,
            svartjobb och social dumpning måste därför bekämpas systematiskt
            och konsekvent. I denna motion lägger vi fram ett antal förslag
            för att få en bättre ordning och reda på arbetsmarknaden – förslag
            som syftar till att dels minska utrymmet för fusk och oegentligheter,
            dels stärka fackens möjligheter att ta till vara löntagarnas intressen.
          </p>
          <head type="h2" xml:id="i-K7jpkaFHDPx9C19S9XU5K1">
            4.1 Individuell redovisning av skatter och arbetsgivaravgifter
          </head>
          <p xml:id="i-6BWyjsvJktGB228jrca9mT">
            I dag redovisar företag skatter och arbetsgivaravgifter i en
            klumpsumma utan att det går att direkt härleda vilka anställda
            som avses och inte heller hur många anställda som inbetalningen
            avser. Genom att koppla inbetalningarna till enskilda individer
            försvåras fusk och ohederlig hantering. Den anställda kan på detta
            sätt också få möjlighet att kontrollera att hens skatter och avgifter
            betalas in på ett korrekt sätt.
          </p>
          <p xml:id="i-JqFUTnUPNJdo7xK4wX6Fn9">
            I utredningen Månadsuppgifter – snabbt och enkelt (SOU 2011:40)
            presenterades ett förslag med innebörden att arbetsgivare ska
            redovisa utbetalningar och skatteavdrag per individ och månad.
            I januari 2013 riktade riksdagen ett tillkännagivande till regeringen
            om att återkomma med ett förslag med den innebörden. Den förra
            regeringen underlät trots detta att vidta några åtgärder med anledning
            av tillkännagivandet.
          </p>
          <p xml:id="i-WhPCL1ckewUrapu9mLJsvP">
            Vänsterpartiet har drivit kravet om individuell redovisning av
            skatter och avgifter i många år. I april 2016 presenterade regeringen
            tio åtgärder i arbetet mot skatteflykt, skatteundandragande och
            penningtvätt, däribland att vidta ytterligare åtgärder mot inhemskt
            skattefusk. En av de åtgärder som regeringen har sagt sig vilja
            införa är en skyldighet om att månadsvis redovisa utbetald ersättning
            för arbete på individnivå i en arbetsgivardeklaration, i stället
            för bara en gång om året i en kontrolluppgift. Regeringen har
            erhållit ett förslag om utformning från Skatteverket och har meddelat
            att den planerar en proposition i detta ärende. Vänsterpartiet
            välkomnar detta och utgår från att förslaget förverkligas.
          </p>
          <head type="h2" xml:id="i-RSmhqhm67CkW5VzTW6FDTA">
            4.2 Tydligare villkor för F-skatt
          </head>
          <p xml:id="i-SGyBytXoPGrT5KsW7TrL4K">
            Vänsterpartiet har under flera år lagt fram förslag till riksdagen
            om att skapa tydligare villkor för F-skatt. Skatteutskottet har
            dock avslagit våra förslag, senast med hänvisning till bl.a. Skatteverkets
            bedömning (2016/17:SkU26). Vi delar inte utskottets ställningstagande
            och väljer därför att återigen lägga fram våra förslag på detta
            område.
          </p>
          <p xml:id="i-RQBAYNZoS9c8cRoAEWodGB">
            Reglerna för F-skatt förändrades vid 2009 års ingång. Bland annat
            utvidgades näringsbegreppet i syfte att fler skulle kunna beviljas
            F-skatt. Förändringarna innebär att det numera är tillräckligt
            att uppdragstagaren har en enda uppdragsgivare. Denna uppdragsgivare
            kan dessutom vara personens tidigare arbetsgivare.
          </p>
          <p xml:id="i-M4795NV7vQVVC219u7zUpd">
            År 2013 utvärderade Skatteverket förändringarna av näringsbegreppet.
            I utvärderingen är det tydligt att Skatteverket anser att det
            finns arbetsgivare som använder sig av personer med F-skatt i
            stället för att anställa i syfte att undvika att ta sitt arbetsgivaransvar.
          </p>
          <p xml:id="i-9F2CHti9znh3KGxnaCwVCX">
            Vänsterpartiet anser att det ska krävas mer än en uppdragsgivare
            för att godkännas för F-skatt. På så sätt vill vi värna arbetstagarbegreppet
            och arbetsrätten. Kravet på fler än en uppdragsgivare skulle minska
            risken för att arbetsgivare tvingar anställda att starta företag
            enbart i syfte att sänka sina arbetskraftskostnader. Skatteutskottet
            har för flera år sedan begärt att det förändrade näringsbegreppet
            bör utvärderas och därvid anfört att ett regelverk som beaktar
            antalet uppdragsgivare är ett bra mått på huruvida en person med
            F-skatt är beroende av sina uppdragsgivare och om någons uppdrag
            innebär ”inordning i dennes verksamhet”, som lagen uttrycker det.
            Något lagförslag med den innebörden har dock ännu inte presenterats.
          </p>
          <p xml:id="i-SXo49vw4NNUnWYCYB39YZR">
            Vad som ovan anförts om flera uppdragsgivare för att godkännas
            för F-skatt bör riksdagen ställa sig bakom och ge regeringen till
            känna.
          </p>
          <p xml:id="i-HeiSox13P2M1RR4v8DSYQu">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F-skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F-skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F-skatt tills vidare.
            Som ett försök att begränsa fusk bör ett tidsbegränsat godkännande
            av F-skatt införas. Tidsbegränsningen ska avse såväl obegränsat
            som begränsat skattskyldiga. Detta bör gälla de uppdragstagare
            som debiterar under en viss summa i skatt.
          </p>
          <p xml:id="i-47RXxMqw8ze4iDr8Daw9He">
            Vad som ovan anförts om tidsbegränsad F-skatt bör riksdagen ställa
            sig bakom och ge regeringen till känna.
          </p>
          <head type="h2" xml:id="i-L1BQybsww1oneZ9y9rqaFh">
            4.3 Bättre utstationeringsregler
          </head>
          <p xml:id="i-3ovPGi4W3BbkutHXRdUYWz">
            Alla som arbetar i Sverige ska garanteras rimliga löne- och arbetsvillkor
            oavsett om de är bosatta i Sverige eller arbetar tillfälligt här.
            Kollektivavtalet är det viktigaste instrumentet för att uppnå
            detta. Dess grundläggande funktion är att förhindra osund konkurrens.
            Arbetstagare ska inte tvingas tävla om arbetstillfällen genom
            att bjuda under varandra i fråga om lön och arbetsvillkor. Seriösa
            företag ska inte konkurreras ut av företag som pressar priser
            genom oacceptabla löner och villkor för arbetstagarna. Förhandlingsrätten,
            konflikträtten och rätten att fritt teckna kollektivavtal utgör
            grundläggande mänskliga rättigheter och är en förutsättning för
            att det svenska kollektivavtalssystemet ska kunna fungera och
            stärkas.
          </p>
          <p xml:id="i-7rtpr4tLdm8dJ5sCwtavY4">
            EU-domstolens Lavaldom år 2007 innebar ett hårt slag mot ovan
            nämnda grundläggande rättigheter och därmed även mot det svenska
            kollektivavtalssystemet. De konfliktåtgärder som vidtagits av
            ett svenskt fackförbund gentemot ett utstationerande företag bedömdes
            som olovliga och i strid mot EU-rätten. Domen mynnade ut i att
            den dåvarande borgerliga regeringen inrättade lex Laval, en lag
            som kringskar arbetstagares rättigheter i ännu högre grad än vad
            resultatet av EU-domstolens utslag gav vid handen. Den svenska
            lagen kom att få omfattande kritik, bland annat av ILO (International
            Labour Organization), som bedömde att den svenska lagen stod i
            konflikt med de internationella konventioner om arbetstagares
            rättigheter man förbundit sig till.
          </p>
          <p xml:id="i-XSNCUBuBgpmHNmpn44MkRo">
            Det är med stor tillfredsställelse som Vänsterpartiet kan konstatera
            att lex Laval slutligen rivits upp, i ett uppmärksammat beslut
            i riksdagen i april 2017. Beslutet innebär att arbetstagarorganisationer
            åter har fått en möjlighet att använda konfliktvapnet för sådana
            arbetsvillkor som omfattas av det som kallas den hårda kärnan,
            vilket kan sägas motsvara de mest grundläggande överenskommelserna
            i kollektivavtalen.
          </p>
          <p xml:id="i-K6y9NhNJGFvuEYKXiuxxtU">
            Vänsterpartiet anser att det, även om den nya lagstiftningen
            är ett stort steg i rätt riktning, är nödvändigt att fullständigt
            återställa den konflikträtt som i nuläget endast omfattar inhemska
            arbetstagare. Vänsterpartiet menar att vissa detaljutformningar
            i den svenska lagstiftningen kan utgöra framtida problem och därmed
            kan komma att behöva justeras, men det som framöver behöver prioriteras
            är det arbete med frågan som sker på EU-nivå. För närvarande pågår
            diskussioner om förändringar av utstationeringsdirektivet, med
            mål om att stärka arbetstagares rättigheter i relation till de
            ekonomiska drivkrafter som hittills betraktats som överordnade
            inom unionen. Därtill beslutade EU-parlamentet i januari 2017
            att ett socialt protokoll ska infogas i fördraget, utöver en social
            pelare, som är av mindre tvingande karaktär.
          </p>
          <head type="h3" xml:id="i-VGPfontUvE1c4hqyVSWD6Q">
            4.3.1 Förändringar på EU-nivå krävs
          </head>
          <p xml:id="i-SRidLmV1acnKKD8RXSrpq4">
            Mot bakgrund av det grundläggande problemet, motsättningen mellan
            EU-rätten och Sveriges övriga internationella åtaganden gällande
            grundläggande fackliga rättigheter, menar vi att det krävs förändringar
            på EU-nivå. Här har regeringen ett särskilt ansvar.
          </p>
          <p xml:id="i-73ZXLpVkdGTK8hiWwUMQj2">
            Regeringen har bedrivit ett aktivt påverkansarbete på EU-nivå
            i syfte att få till stånd en revidering av utstationeringsdirektivet.
            Målet för regeringen har varit att utländska arbetstagare så långt
            det är möjligt ska likabehandlas med inhemsk arbetskraft, särskilt
            vad avser grundläggande arbets- och anställningsvillkor inom ramen
            för utstationeringsdirektivets område, med respekt för den fria
            rörligheten. Därtill har regeringen, tillsammans med likasinnade
            regeringar i andra EU-länder, bedrivit ett långsiktigt arbete
            för att på sikt införa någon typ av social pelare på EU-nivå,
            i syfte att skapa ett politiskt tryck för ”uppåtgående konvergens”
            i frågor som rör arbetstagarnas rättigheter.
          </p>
          <p xml:id="i-XYWdB6aaGViwWPDomrowzs">
            Vänsterpartiet välkomnar regeringens arbete på detta område.
            Vi förutsätter att regeringen arbetar vidare på EU-nivå i syfte
            att stärka kollektivavtalens ställning, motverka social dumpning
            och åstadkomma ordning och reda på svensk arbetsmarknad. Vi har
            tre konkreta förslag på vad som behöver göras.
          </p>
          <head type="h1" xml:id="i-U1BxG3C7yGeqKPamVkHrXR">
            4.3.1.1 Förändra utstationeringsdirektivet
          </head>
          <p xml:id="i-P5d5ttBGd7Yvpn4ZNpKKmL">
            När EU:s utstationeringsdirektiv antogs av EU-parlamentet och
            ministerrådet fanns en bred enighet om att direktivet skulle utgöra
            en lägsta nivå, ett golv, för de löne- och anställningsvillkor
            som kan krävas i ett värdland. EU-domstolen har, i motsats till
            detta, i sina domar tolkat direktivet som ett tak – domstolen
            har angivit en högsta nivå för vilka villkor som kan krävas av
            ett gästande företag. Denna tolkning innebär att utstationerad
            arbetskraft riskerar att utsättas för diskriminering och att det
            uppstår en press nedåt mot lägre löner och sämre anställningsvillkor.
          </p>
          <p xml:id="i-Fg9EZa4R4Jvho8LeJkWCuJ">
            Riksdagen uppmanade den dåvarande borgerliga regeringen att ta
            initiativ på EU-nivå när det gäller utstationeringsdirektivet
            i syfte att säkerställa att direktivets regler i framtiden tolkas
            som ett golv för löne- och anställningsvillkor som kan krävas,
            inte som ett tak. Direktivet måste även ta större hänsyn till
            EU:s medlemsländers olika sätt att organisera relationerna på
            arbetsmarknaden. Den borgerliga regeringen hörsammade dock inte
            riksdagens uppmaning. Den nuvarande regeringen har en annan inställning
            i frågan, och viktiga steg har tagits för att förändra nuvarande
            villkor för utstationerad arbetskraft.
          </p>
          <p xml:id="i-LibzagAAPYDQ4sQrJahyhb">
            I mars 2016 presenterade EU-kommissionen ett förslag till ändring
            av utstationeringsdirektivet. Kommissionens förslag innehåller
            bl.a. förslag till ändringar avseende medlemsstaternas kompetens
            att fastställa ersättningar, nivåer på ersättning till utstationerade
            arbetstagare, tydliggörande av krav på transparens och även införande
            av vissa tidsgränser i förhållande till utstationering.
          </p>
          <p xml:id="i-3EKe2hynUWUYtP247KqMYm">
            Förslaget till reviderat utstationeringsdirektiv kritiserades
            från flera håll. Elva av unionens medlemsländer krävde att det
            helt skulle stoppas då man ansåg att det inte var förenligt med
            subsidiaritetsprincipen. De svenska fackliga centralorganisationerna,
            LO, TCO och Saco, kritiserade revisionen i en gemensam skrivelse,
            utifrån flera formuleringar som man bedömde utgöra särskilt stora
            risker för arbetstagares rättigheter. Revisionsförslaget har därefter
            varit föremål för diskussioner och förhandlingar, och ett kompromissförslag
            har presenterats. Även detta har kommenterats av de svenska centralorganisationerna,
            och den gemensamma skrivelsen innehåller flera förslag till formuleringsändringar.
          </p>
          <p xml:id="i-XUTUJR1D6347QkFwWqqx4A">
            Nu tycks processen i EU-systemet åter ha kört fast efter det
            franska presidentvalet. Frågan kommer dock att ha fortsatt vikt
            och behöver lösas på ett sådant sätt att arbetstagarnas rättigheter
            stärks och nationella kollektivavtalsmodeller inte saboteras av
            marknadsfundamentalistiska regelverk på EU-nivå. Vänsterpartiet
            förutsätter att regeringen, i den fortsatta processen, tar fasta
            på LO:s, TCO:s och Sacos ändringsförslag och intensifierar sitt
            påverkansarbete i syfte att förändra utstationeringsdirektivet.
          </p>
          <head type="h1" xml:id="i-Lqntnx7hsZJZokKdA6GZTq">
            4.3.1.2 Juridiskt bindande socialt protokoll
          </head>
          <p xml:id="i-Pih7273Bi8grsfcspQfkmF">
            Mänskliga rättigheter, däribland de grundläggande fackliga rättigheterna,
            måste få ett bättre skydd inom EU. Ekonomiska intressen ska aldrig
            kunna överordnas mänskliga rättigheter. Sverige bör därför kräva
            att EU i sitt fördrag ska anta ett juridiskt bindande socialt
            protokoll som tydliggör att grundläggande fackliga rättigheter,
            såsom den fria förhandlings- och konflikträtten samt rätten att
            fritt teckna kollektivavtal, gäller inom unionen och inte får
            underordnas ekonomiska intressen. I januari 2017 beslutade EU-parlamentet
            om EU-kommissionens förslag till social pelare, som ger medlemsländerna
            ökade verktyg för samarbete kring sociala frågor, arbetsmarknadsfrågor
            och välfärd. I samband med detta beslutades också att ett socialt
            protokoll ska införas i fördraget. Ett socialt protokoll skulle
            ha status av ett juridiskt bindande ställningstagande, och medför
            i högre grad ett skydd av enskildas sociala rättigheter i relation
            till de starka ekonomiska intressen som EU är spelplan för.
          </p>
          <p xml:id="i-5XSLgdLTZWkDHNG1dqXw2V">
            Vänsterpartiet har länge drivit frågan om ett juridiskt bindande
            socialt protokoll, och välkomnar beslutet. Vi ser fram emot att
            konkretiseringen av detta blir en tydlig förstärkning av arbetstagares
            ställning i europeiskt arbetsliv, och att dessa därmed kan ges
            avsevärt större möjligheter att kräva förbättrade villkor. Vänsterpartiet
            förutsätter att regeringen verkar för att detta ska bli verklighet.
          </p>
          <p xml:id="i-5icD7tYR4dPnYVtr8SyPSN">
            Regeringen bör verka för att EU ska anta ett juridiskt bindande
            socialt protokoll som tydliggör att fackliga rättigheter inte
            får underordnas ekonomiska intressen. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-NLGzL82QB7e8VF4FUmEfBJ">
            4.4 Förbättrade regler för utländska företag som verkar i Sverige
          </head>
          <p xml:id="i-61nhZjZegWrjR1qF4GyBQn">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om man följer lagar och bestämmelser, vilket kan öppna
            upp för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head type="h3" xml:id="i-UZdhBwCLR1MVHAHmwooaP">
            4.4.1 Utvidga systemet med anmälningsplikt
          </head>
          <p xml:id="i-4Pu1xEhVtvHARSu8QL5TvR">
            2013 skärptes utstationeringslagen med en reglering om att de
            utländska företag som utstationerar arbetstagare till Sverige
            ska anmäla utstationeringen och utse en kontaktperson till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbetsgivaren.
          </p>
          <p xml:id="i-szJevv7U56DFmt9hbh9zB">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-BZDWPvLDupFaq9BFAoFXE9">
            Vänsterpartiet har flera gånger lagt fram förslag till riksdagen
            om att systemet med anmälningsskyldighet för utländska företag
            som utstationerar arbetskraft till Sverige bör utvidgas så att
            även köparna omfattas av sanktionsansvaret. Utskottet har avslagit
            detta förslag, senast med hänvisning till att det anser att det
            inte framkommit några skäl att ändra på nuvarande ordning (2016/17:AU9).
            Vänsterpartiet delar inte utskottets uppfattning och väljer därför
            att lägga fram vårt förslag på nytt.
          </p>
          <p xml:id="i-Y45vYw44du7tRevWrh3Dnz">
            Systemet med anmälningsskyldighet för utländska företag som utstationerar
            arbetstagare till Sverige bör utvidgas så att även köparna omfattas
            av sanktionsansvaret. Detta bör riksdagen ställa sig bakom och
            ge regeringen till känna.
          </p>
          <head type="h3" xml:id="i-4K2Qb8kNyKNxhMM649HHM8">
            4.4.2 Utred inkomstskattelagens bestämmelser om fast driftsställe
          </head>
          <p xml:id="i-Fa2jfFu3X6CByDQL3PCBdF">
            Ett annat problem när det gäller utländska företag som verkar
            i Sverige är reglerna om fast driftsställe. Reglerna avgör om
            ett utländskt företag ska betala inkomstskatt i Sverige eller
            inte. I dag är reglerna hårt knutna till en bedömning av huruvida
            ett företag är etablerat på en exakt plats i Sverige eller inte.
            Företag som inte går att knyta till en exakt plats i Sverige kan
            därmed undgå skattskyldighet genom att ha sitt kontor utomlands,
            även om de bedriver omfattande verksamhet i Sverige. Det kan t.ex.
            röra sig om åkeriföretag, bemanningsföretag eller byggföretag.
            Detta öppnar för osund konkurrens och social dumpning.
          </p>
          <p xml:id="i-4zJiNfPftvhE7Kzsp8HsnS">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftsställe är ändamålsenligt utformade för att täcka
            in utländska företag som i stor omfattning verkar i Sverige. Utskottet
            har avslagit dessa förslag, senast med hänvisning till OECD:s
            handlingsplan från 2015. En av punkterna i handlingsplanen handlar
            om att se över och harmonisera definitionen om fast driftsställe
            i OECD:s modellavtal. Utskottet förutsätter att regeringen tillsammans
            med OECD fortsätter detta arbete och finner det därför inte nödvändigt
            att se över reglerna om fast driftsställe i inkomstskattelagen
            (2016/17:SkU23). Vänsterpartiet delar inte utskottets ställningstagande
            och väljer därför att återigen lägga fram vårt förslag.
          </p>
          <p xml:id="i-vADYuELEobATseZKF9yQr">
            Det bör utredas om inkomstskattelagens bestämmelser om fast driftsställe
            är ändamålsenligt utformade för att inkludera utländska företag
            som i stor omfattning verkar i Sverige. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-WPo4geEoCjcEBo8vAnCbck">
            4.5 Arbetskraftsinvandring från länder utanför EU/EES och Schweiz
          </head>
          <p xml:id="i-9izmvDUgSdo45Vz9rVrqJG">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket för såväl den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper, och nya kontaktytor skapas.
          </p>
          <p xml:id="i-UZ8AUE5tFM2bkAhrS3Yi5s">
            Om arbetskraftsinvandringen även framgent ska bidra positivt
            för arbetstagaren, arbetsgivaren och hela samhället måste det
            finnas garantier för att de som invandrar inte utnyttjas och att
            de inte används för att dumpa löne- och arbetsvillkoren på den
            svenska arbetsmarknaden.
          </p>
          <p xml:id="i-YG958fvbGxC1nq9jXCr3b">
            Vänsterpartiet har länge drivit på för att införa mer generösa
            regler för arbetskraftsinvandring från länder utanför EU/EES-området.
            Dessvärre motsvarar de regler som infördes 2008 inte alls våra
            önskemål. Dagens regelverk sätter arbetstagaren i en svårt underordnad
            beroendesituation och öppnar upp för utnyttjande. Vi vill därför
            att arbetsgivaren ska kunna visa att rekryteringen bygger på en
            faktisk brist på arbetskraft. Arbetserbjudandet måste vara juridiskt
            bindande och arbetstagare som träder fram och berättar om missförhållanden
            hos arbetsgivaren ska få stanna i Sverige tillståndstiden ut.
          </p>
          <p xml:id="i-KLDNuM1b9vwogW7c5frxxr">
            Argumenten för de nya reglerna var att det skulle bli lättare
            att rekrytera människor med specialistkunskaper utanför Sverige
            och EU/EES-området. I själva verket är det, med undantag för datorspecialister,
            framför allt till arbeten utan krav på särskild yrkesutbildning
            i låglönebranscher som människor har rekryterats från andra kontinenter.
            Tusentals ansökningar om arbetstillstånd har kommit in och beviljats
            för restaurangbiträden, diskare och städare. Samtidigt som det
            redan finns ett stort antal sökande till sådana jobb i Sverige.
            Det är alltså knappast beroende på kompetensbrist i landet som
            arbetsgivare rekryterar restaurangbiträden, diskare och städare
            från Asien och Nordafrika. Det mesta tyder i stället på att det
            är möjligheten att skaffa arbetskraft till löner långt under de
            nivåer som gäller i svenska kollektivavtal som lockar arbetsgivarna
            att rekrytera utomlands.
          </p>
          <p xml:id="i-Scz4aswDT8Rxq9SwEZXHMc">
            Det är viktigt att komma ihåg i vilket sammanhang de nya reglerna
            infördes. Regeringen Reinfeldts politik syftade generellt till
            att minska arbetstagarnas makt på arbetsmarknaden. Försämringarna
            i arbetslöshetsförsäkringen, urholkningen av arbetsrätten, rean
            på ungdomars arbete, skattesubventionen för hushållstjänster,
            den havererade arbetsmarknadspolitiken, nedskärningar av vuxenutbildningen
            och privatiseringar av välfärdsverksamhet göder framväxten av
            en låglönemarknad i Sverige. Denna låglönemarknad framställs av
            både de borgerliga partierna och näringslivets företrädare som
            lösningen på arbetslösheten bland framför allt ungdomar, lågutbildade
            och utlandsfödda.
          </p>
          <p xml:id="i-6g5C5MVFNPWwai8U5H3mVm">
            De nuvarande reglerna för arbetskraftsinvandring ligger i linje
            med denna låglönepolitik, och dess utformning har öppnat för omfattande
            exploatering av arbetstagare från andra länder. Det finns gott
            om dokumentation av hur utländska arbetare lurats hit under falska
            premisser och utnyttjats på det mest skamliga sätt. Såväl enskilda
            fackförbund som medierna har de senaste åren rapporterat om stora
            missförhållanden inom en rad branscher. Problembilden bekräftas
            även av Migrationsverket som anser att missbruket av nuvarande
            regelverk är omfattande.
          </p>
          <p xml:id="i-VcNSnihEiYYf1fYBcVfEUv">
            Det är tydligt att det är alldeles för enkelt för oseriösa arbetsgivare
            att utnyttja utländska arbetstagare med nuvarande regelverk. Det
            drabbar inte bara de enskilda arbetstagare som utnyttjas utan
            påverkar löner och arbetsvillkor för alla arbetstagare i negativ
            riktning.
          </p>
          <p xml:id="i-61LsQCGrhanFNoHPqVqapv">
            En rad åtgärder har vidtagits för att förhindra att arbetskraftsinvandrare
            utnyttjas. Den 1 augusti 2014 trädde regeländringar i kraft med
            syfte att upptäcka och stoppa missbruk av reglerna för arbetskraftsinvandring.
            Migrationsverkets möjligheter till kontroller har förstärkts.
            Migrationsverket har nu rättsligt stöd att göra efterkontroller
            i arbetstillståndsärenden för att kontrollera bl.a. att arbetstagaren
            påbörjat sitt arbete och att de erbjudna anställningsvillkoren
            och i synnerhet lönen följs.
          </p>
          <p xml:id="i-L17EkfVSLkVr1gdmfdMaGL">
            Vänsterpartiet välkomnar de åtgärder som vidtagits men anser
            att de är otillräckliga. Den extrema beroendeställning arbetskraftsinvandrare
            hamnar i när de kommit till Sverige kvarstår. Det står fortfarande
            arbetsgivare fritt att erbjuda sämre arbetsvillkor än de som utlovas
            vid ansökan, och arbetstagaren riskerar alltjämt att skickas hem
            med tom plånbok om anställningen upphör. Effektiva sanktionsmöjligheter
            avseende arbetsgivare saknas. Det krävs därför ytterligare åtgärder.
          </p>
          <p xml:id="i-M3wrUyEQUYVCNgPvt9zQeC">
            Den nuvarande regeringen tillsatte under 2015 en utredning för
            att se över möjligheterna till åtgärder för att stärka arbetskraftsinvandrares
            ställning på arbetsmarknaden. Vänsterpartiet har välkomnat detta,
            eftersom situationen för arbetskraftsinvandrare fortsatt är mycket
            svår, vilket återkommande förtydligas med beklämmande exempel
            i medier. Resultatet av regeringens arbete är nu under behandling
            i propositionen Möjlighet att avstå från återkallelse av uppehållstillstånd
            när arbetsgivaren självmant har avhjälpt brister (prop. 2016/17:212).
          </p>
          <p xml:id="i-MnKW7hE5q8UDtci8oAAeVB">
            Att regeringen nu agerat är välkommet, men Vänsterpartiet menar
            att förslagen på åtgärder är otillräckliga. Det föreliggande lagförslaget
            riskerar även fortsatt att leda till svåra komplikationer för
            enskilda arbetstagare, eftersom de felaktigheter som upptäcks
            av Migrationsverket inte föreslås leda till att den föreslagna
            möjligheten att avstå från återkallelse av uppehållstillstånd
            per automatik prövas.
          </p>
          <p xml:id="i-GrR8qTnqiuCepxxKMFNqRw">
            Vänsterpartiets ställningstagande behandlas i en följdmotion
            (motion 2017/18:114) på den aktuella propositionen. Därför väljer
            vi att inte lägga ett förnyat förslag inom ramarna för denna motion.
            Vi vill dock understryka vikten av att lagstiftningen förändras
            i positiv riktning avseende arbetskraftsinvandrares rättigheter.
            I grunden är detta en fråga om mänsklig anständighet.
          </p>
          <head type="h2" xml:id="i-7d7aersZx1tnWaGDAPKcmw">
            4.6 Bättre regelverk kring subventionerade anställningar
          </head>
          <p xml:id="i-YTcCfLzvRFB26AbxwjGaED">
            Inom ramen för arbetsmarknadspolitiken finns flera olika former
            av subventionerade anställningar. Syftet med dessa är att stimulera
            arbetsgivare att anställa personer som står långt från arbetsmarknaden
            – långtidsarbetslösa, nyanlända eller personer med funktionsnedsättning.
            Subventionerade anställningar kompenserar arbetsgivaren ekonomiskt
            om de anställer en arbetssökande som uppfyller de kriterier som
            ställs för de olika stöden.
          </p>
          <p xml:id="i-SrubzSdGGaLbh3YdAg595b">
            Under 2016 hade omkring 200 000 personer en subventionerad anställning.
            Nystartsjobb är den stödform som omfattar flest. År 2016 hade
            cirka 87 000 personer ett nystartsjobb. Flera former av subventionerade
            anställningar har ökat i omfattning jämfört med år 2015 (Arbetsförmedlingens
            årsredovisning 2016). Under 2000-talet har antalet personer med
            subventionerade anställningar ökat kraftigt. Den största ökningen
            skedde under den borgerliga regeringens tid vid makten. En utredning
            från Handelsanställdas förbund visar att antalet s.k. arbetsplatsförlagda
            insatser från Arbetsförmedlingen ökade väsentligt mellan 2009
            och 2015. Handeln är den bransch som har störst antal individer
            i dessa insatser, drygt 24 000 första kvartalet 2015. Det motsvarar
            omkring 10 procent av alla som jobbar i handeln (Handels 2015:
            I arbete eller åtgärd? En studie av arbetsplatsförlagda insatser
            i handeln).
          </p>
          <p xml:id="i-76MupAZUPpqU57Ku6kwjwB">
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända, långtidsarbetslösa
            eller personer med funktionsnedsättning att få en fastare anknytning
            till arbetsmarknaden. Det är positivt med arbetsgivare som i hög
            utsträckning välkomnar personer som av olika skäl står långt från
            arbetsmarknaden. Användandet av subventionerade anställningar
            har även stöd i forskningen. Studier visar att personer som haft
            en subventionerad anställning snabbare får ett jobb utan stöd
            jämfört med dem som varit öppet arbetslösa (IFAU Rapport 2011:7).
          </p>
          <p xml:id="i-8qScYywMvHa2nNbYZj184T">
            Vänsterpartiet kan dock konstatera att nuvarande system med subventionerade
            anställningar under lång tid har varit behäftade med risker och
            problem. Vid sidan av den uppenbara risken för undanträngningseffekter
            finns stora problem med oegentligheter, överutnyttjande och andra
            felaktigheter, vilket bekräftas av ett flertal granskningar. Under
            de senaste åren har vi sett åtskilliga exempel på hur oseriösa
            arbetsgivare inom vissa branscher sätter i system att ta in arbetslösa
            från olika arbetsmarknadspolitiska program i stället för att anställa
            ordinarie arbetskraft. När stödperioden för en subventionerad
            anställning upphör avslutas anställningen, därefter anställs en
            ny person med en subventionerad anställning. Många arbetsgivare
            skriver dessutom öppet i sina jobbannonser att de söker personer
            som har rätt till subventionerade anställningar, såsom långtidsarbetslösa,
            nyanlända och funktionsnedsatta. Granskningar genomförda av såväl
            medier som enskilda fackförbund visar på omfattande missbruk,
            fusk, ekonomisk brottslighet, osund konkurrens och utnyttjande
            av utsatta människor.
          </p>
          <p xml:id="i-XNf3D6iUTfhmiiTWjqniRZ">
            Det är uppenbart att många arbetsgivare använder subventionerade
            anställningar som ett sätt att dumpa arbetsvillkoren eller för
            att göra det möjligt att lägga lägre anbud vid upphandlingar.
            Sammantaget leder det till att konkurrensen snedvrids, arbetsvillkor
            dumpas och reguljära anställningar uteblir. Problemen är särskilt
            påtagliga inom branscher som hotell och restaurang, taxi, städ
            och detaljhandel. Det är hög tid att ta tag i de missförhållanden
            som råder kring subventionerade anställningar och skapa ett regelverk
            som motverkar oegentligheter, överutnyttjande och andra felaktigheter.
          </p>
          <p xml:id="i-WtpQhoq6fwugG46UE872pk">
            Den borgerliga regeringen gjorde ytterst lite för att komma till
            rätta med de problem som nämnts ovan. I mars 2013 tillsattes dock
            en utredning med uppgift att bl.a. kartlägga och analysera i vilken
            omfattning det förekommer oegentligheter, överutnyttjande och
            andra felaktigheter inom den arbetsmarknadspolitiska verksamheten.
            Utredaren skulle även vid behov föreslå åtgärder som kan förhindra
            oegentligheter och överutnyttjande och som kan förbättra myndigheternas
            beslutsunderlag (dir. 2013:31). I mars 2014 presenterade utredningen
            sitt betänkande Det ska vara lätt att göra rätt (SOU 2014:16).
          </p>
          <p xml:id="i-Y1THRknZbcZQos69ePsGgU">
            Utredningen innehöll två övergripande förslag. Det ena förslaget
            var att regeringen i förordningar bör tydliggöra och samordna
            vilka gemensamma grundläggande villkor som bör gälla för ekonomiskt
            stöd eller ersättning till arbetsgivare och anordnare som tar
            på sig uppdrag inom ramen för den arbetsmarknadspolitiska verksamheten.
            Det andra förslaget var en rekommendation till Arbetsförmedlingen
            att överväga en kontrollpolicy och kontrollstruktur för alla arbetsmarknadspolitiska
            program. Därutöver innehöll utredningen ett antal enskilda förslag
            och överväganden kopplade till de två övergripande förslagen (SOU
            2014:16).
          </p>
          <p xml:id="i-yQC4fnWVfMGqhno3BADPQ">
            Utredningen visar tydligt att det inom den arbetsmarknadspolitiska
            verksamheten finns en rad olika risker för att utbetalningar till
            arbetsgivare, anordnare och kompletterande aktörer kan ske på
            felaktiga grunder eller på sätt som är att betrakta som ett överutnyttjande
            av de arbetsmarknadspolitiska stöden. De risker som identifieras
            i utredningen visar sammantaget på ett omfattande behov av att
            vässa arbetet med att motverka att våra gemensamma medel betalas
            ut i strid med de arbetsmarknadspolitiska intentionerna. Det är
            därför angeläget att utredningens analys och förslag till åtgärder
            tas till vara.
          </p>
          <p xml:id="i-Crr6kJ3P5SLEjrFq5edD8L">
            Regeringen har redan vidtagit vissa åtgärder mot bakgrund av
            utredningens förslag och överväganden. Under 2015 infördes ett
            tak på 22 000 kronor för den bidragsgrundande lönekostnaden för
            nystartsjobb. Det är ett viktigt första steg men mer behöver göras.
            Vänsterpartiet förutsätter därför att regeringen även går vidare
            med andra förslag och överväganden som presenteras i betänkandet.
          </p>
          <p xml:id="i-2BPdbhi5QxjKS5bbM2ExvR">
            Regeringen har även vidtagit andra åtgärder för att skapa ordning
            och reda bland de subventionerade anställningarna. I finansplanen
            för budgetpropositionen för 2017 aviserade regeringen att den
            skulle ställa krav på anställningsvillkor som följer, eller är
            likvärdiga med, kollektivavtal även för nystartsjobb. Detta är
            ett krav som Vänsterpartiet även har tagit upp i förhandlingarna
            med regeringen. Vi välkomnar att kraven för nystartsjobb nu blir
            mer lika de övriga anställningsstöden. Vi har sedan tidigare även
            en överenskommelse med regeringen om att den, i dialog med Arbetsförmedlingen
            och arbetsmarknadens parter, ska genomlysa förekomsten av ett
            eventuellt överutnyttjande av subventionerade anställningar och
            hur missbruk i så fall kan förhindras.
          </p>
          <p xml:id="i-HZUC8M469AchFhMPsVyLfe">
            Regeringen har även inrättat en delegation med uppdrag att motverka
            överutnyttjande och felaktiga utbetalningar från välfärdssystemen
            och andra näraliggande skattefinansierade eller skattesubventionerade
            system (dir. 2016:60). Detta aviserades redan i regeringsförklaringen
            2015. Delegationen ska kontinuerligt avrapportera olika delar
            av uppdraget och lämna en slutlig redovisning i december 2019.
          </p>
          <p xml:id="i-WUxaqTwXskNFbiZbkZEEqH">
            Det är i dag oklart om delegationen arbetar med och tillmäter
            missbruket av subventionerade anställningar tillräcklig vikt.
            Vänsterpartiet anser dock att det krävs åtgärder i syfte att stävja
            oegentligheter, överutnyttjande och andra felaktigheter på det
            ekonomiskt och personellt omfattande fält som subventionerade
            anställningar utgör. I det följande presenterar vi ytterligare
            förslag på sådana åtgärder.
          </p>
          <head type="h3" xml:id="i-BuCVyLJAEtykgXdQhhyJqB">
            4.6.1 Maxgräns för antalet subventionerade anställningar per
            arbetsgivare
          </head>
          <p xml:id="i-NeSsZwSyBvZYWNUbMP6v95">
            I SOU 2014:16 konstateras att det finns verksamheter där samtliga
            anställda har någon form av arbetsgivarstöd genom Arbetsförmedlingen.
            Huvuddelen av de anställda är då anställda i form av nystartsjobb,
            en subventionerad anställning som riktas till personer som varit
            arbetslösa en längre tid. Anställningarna avslutas när stödperioden
            upphör, därefter anställs andra arbetslösa personer i nystartsjobb
            (SOU 2014:16, s. 213). Det är uppenbart att det här är fråga om
            ett överutnyttjande av subventionerade anställningar i syfte att
            hålla nere lönekostnaderna för företaget. Vid sidan av detta kan
            man konstatera att meningsfull handledning och uppföljning också
            blir svår eller omöjlig att genomföra. Sammantaget motverkas själva
            syftet med den subventionerade anställningen – att fungera som
            en väg in på arbetsmarknaden.
          </p>
          <p xml:id="i-P8CdbyYez9mK9WJapety98">
            Ett grundläggande problem i sammanhanget är att Arbetsförmedlingen
            inte gör någon arbetsmarknadspolitisk bedömning vid beslut om
            nystartsjobb, detta då förordningen om nystartsjobb inte omfattas
            av förordningen om den arbetsmarknadspolitiska verksamheten. Utredningen
            föreslår därför bl.a. att regeringen bör överväga att ge Arbetsförmedlingen
            ett tydligt mandat att i enlighet med sin instruktion göra en
            arbetsmarknadspolitisk bedömning av nystartsjobb (SOU 2014:16,
            s. 214).
          </p>
          <p xml:id="i-JWEtSx7WC8zXaHPvSuXK4A">
            Vänsterpartiet anser att utredningens förslag är bra och förutsätter
            att regeringen går vidare med det. Precis som utredningen påpekar
            har nystartsjobben en konstruktion som innebär en uppenbar risk
            för oegentligheter och överutnyttjande. Ett skäl till detta är
            utformningen av insatsen som rättighetsstyrd, vilket innebär att
            det inte är fråga om någon arbetsmarknadspolitisk prövning inför
            beslut om utbetalande av stödet. Arbetsförmedlingen saknar i dag
            därför möjligheter att ifrågasätta lämpligheten i anvisningen.
            I praktiken kan därmed en arbetsgivare driva en verksamhet där
            merparten av de anställda har nystartsjobb. Det är en orimlig
            situation som måste förändras. Regelverket måste vara sådant att
            det motverkar möjligheten för arbetsgivare att på olika sätt utnyttja
            subventionerade anställningar endast för att ersätta icke-subventionerade,
            och att dumpa löner och arbetsvillkor.
          </p>
          <p xml:id="i-Cnai6oqVFtKBdtXEmpcm4S">
            Det bör införas en maxgräns för hur många eller hur stor andel
            anställda med subventionerad lön som en och samma arbetsgivare
            får ta emot. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-RpRGchdrrrVFJh78dtaySR">
            4.6.2 Arbetsförmedlingens skyldighet att genomföra samråd med
            facklig organisation inför anvisning till arbetsplatsförlagd insats
          </head>
          <p xml:id="i-CjPW3i7mHK8YNZB53tp93p">
            Enligt 9 § förordningen (2000:628) om den arbetsmarknadspolitiska
            verksamheten har Arbetsförmedlingen skyldighet att genomföra samråd
            med facklig organisation inför varje enskild anvisning till arbetsplatsförlagd
            insats. Genom samrådet kan fackliga representanter med god kännedom
            om den lokala arbetsmarknaden ge värdefull information för Arbetsförmedlingen
            inför beslut. Tyvärr tenderar handläggare inom myndigheten alltför
            ofta att låta bli att genomföra samråd. Detta bekräftas av en
            stickprovskontroll av lönebidrag som Arbetsförmedlingen genomförde
            2013, vilken redovisas i SOU 2014:16. Av närmare 800 granskade
            beslut om lönebidrag hade samråd med facklig organisation endast
            skett i 50 procent av fallen (SOU 2014:16, s. 121).
          </p>
          <p xml:id="i-TzFxxaD8thKu23vB2NVc6C">
            Vänsterpartiet anser att samrådsbestämmelsen måste respekteras.
            Fackets yttrande inför beslut om arbetsplatsförlagda insatser
            är ett betydelsefullt underlag för Arbetsförmedlingens bedömning.
            Det säkerställer god kontroll och kvalitet i insatsen. Vi anser
            vidare att samrådsbestämmelsen även bör omfatta nystartsjobben.
          </p>
          <p xml:id="i-GNDn4hjy5wD4pbGPDBsCXh">
            Regeringen bör förtydliga för Arbetsförmedlingen att myndigheten
            ska genomföra samråd med facklig organisation inför varje arbetsplatsförlagd
            anvisning, även vad gäller nystartsjobben. Detta bör riksdagen
            ställa sig bakom och ge regeringen till känna.
          </p>
          <p xml:id="i-Dbj4E8VudepcjzoaxLQ3rL">
            Utöver det grundläggande kravet på att samrådsbestämmelsen måste
            respekteras och även omfatta nystartsjobben anser vi att samrådet
            med facket ska ha stor betydelse för Arbetsförmedlingens beslut
            om arbetsplatsförlagd anvisning. De fackliga organisationerna
            har god kännedom om arbetsmarknaden och kan därmed bedöma lämpligheten
            i anvisningen. Fackets synpunkter bör alltid noga övervägas. För
            att säkerställa att detta sker behövs dels kompetensutveckling
            inom Arbetsförmedlingen i syfte att tydliggöra vikten av att genomföra
            samråd med facket, dels ett förtydligande av Arbetsförmedlingens
            uppdrag från regeringens sida.
          </p>
          <p xml:id="i-YT3QtdXopkEyRXGtsMGEpU">
            Regeringen bör förtydliga för Arbetsförmedlingen att den fackliga
            organisationens yttrande alltid noga bör övervägas i myndighetens
            beslut om arbetsplatsförlagd anvisning. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-6gHA3bVuj8Z8cQLzRb4XMh">
            4.6.3 Skärpt för- och efterhandskontroll av arbetsgivare som
            tar emot subventioner
          </head>
          <p xml:id="i-QTt2f3ARPFYWbyXmGHVjb4">
            Enligt Arbetsförmedlingens instruktion (2007:1030) ska myndigheten
            säkerställa att felaktiga utbetalningar inte görs. Av SOU 2014:16
            framgår att det finns betydande risker för felaktiga utbetalningar
            inom ramen för Arbetsförmedlingens verksamhet, bl.a. vad gäller
            ekonomiskt stöd till arbetsgivare. Enligt utredningen är den arbetsgivarkontroll
            som Arbetsförmedlingen gör inför beslut om ersättning till arbetsgivare
            och anordnare begränsad. Det saknas exempelvis en rutin med bedömning
            av arbetsgivarens och anordnarens förutsättningar och risk för
            överutnyttjande och konkurrenssnedvridning (SOU 2014:16, s. 223).
          </p>
          <p xml:id="i-YHcab8K2JT11FTCLW1V2Nk">
            Vänsterpartiet anser att Arbetsförmedlingens kontroll av arbetsgivare
            som tar emot subventioner bör skärpas i syfte att motverka felaktiga
            utbetalningar, oegentligheter och överutnyttjande. Arbetsförmedlingens
            rutiner kring för- och efterhandskontroll av arbetsgivare bör
            därför förtydligas. Arbetsgivare som beviljas någon form av stöd
            ska leva upp till de villkor som ställs.
          </p>
          <p xml:id="i-B3CLY5mUB5g5pCVjGiSfaY">
            Regeringen bör ge Arbetsförmedlingen i uppdrag att tydliggöra
            sina rutiner vad gäller för- och efterhandskontroll av arbetsgivare
            som tar emot subventioner. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-9cfVQSdPkpGgWbrZg5nc5J">
            4.6.4 Öppenhet och insyn
          </head>
          <p xml:id="i-7C1tth9gYMQVKmiAWvszxX">
            De senaste fem åren har drygt 75 miljarder kronor betalats ut
            i anställningsstöd till privata företag. Vilka företag som tagit
            del av bidragen och hur mycket pengar respektive företag har fått
            är dock belagt med sekretess. Arbetsförmedlingen hänvisar till
            sekretess- och offentlighetslagstiftningen. Enligt myndigheten
            står det inte klart att den enskilda inte kan lida skada om uppgifterna
            blir offentliga. Arbetsförmedlingen hänvisar bl.a. till företagarnas
            affärsintressen (DN 2015-02-09).
          </p>
          <p xml:id="i-J1YoQwMQ3SkmKHCUtk3t9M">
            Nuvarande ordning gör det svårt för myndigheter och journalister
            att granska vilka företag som tar emot statliga lönesubventioner
            och huruvida det förekommer överutnyttjande, felaktiga utbetalningar
            och andra oegentligheter. Vänsterpartiet anser att detta bör förändras.
            Enligt vår mening bör allmänhetens insyn i hur skattemedel används
            väga tyngre än den enskilde företagarens affärsintressen. Vi har
            svårt att se hur ett företag skulle lida skada av att staten öppet
            redovisar vilka som har fått statliga lönesubventioner. Det finns
            ett stort samhällsintresse och behov av transparens, öppenhet
            och insyn när det gäller hur de statliga lönesubventionerna används.
          </p>
          <p xml:id="i-2VnhXSgy2ZQHo37dsMrSPo">
            Regeringen bör göra det möjligt för myndigheter och journalister
            att granska vilka företag som tar emot statliga lönesubventioner
            samtidigt som skyddet för den enskildes integritet säkras. Detta
            bör riksdagen ställa sig bakom och ge regeringen till känna.
          </p>
          <head type="h1" xml:id="i-LiB5fCHZgwTsZBCkJtF5qA">
            5 En starkare arbetsrätt för ökad trygghet i anställningen
          </head>
          <p xml:id="i-XFsTmMH8JYVf521pAZi2cS">
            Vänsterpartiet ser med stor oro på hur arbetsvillkoren blivit
            tuffare och arbetslivet otryggare under en lång period. Nedskärningar
            och slimmade organisationer har gjort att stress och annan psykisk
            ohälsa blivit den vanligaste orsaken till sjukskrivningar, i synnerhet
            inom kvinnodominerande branscher. Anställningstryggheten har också
            urholkats under en lång period, vilket ytterligare bidrar till
            stress och osäkerhet.
          </p>
          <p xml:id="i-XBH4Zphe7unXL6jiFzUDX5">
            Sverige har i dag en arbetsmarknad som präglas av ett för arbetsgivaren
            mycket tillåtande regelverk för tidsbegränsade anställningar,
            inhyrning från bemanningsföretag och låglönekonkurrens från andra
            EU-länder. Privatiseringar och upphandlingar av allt fler offentliga
            verksamheter hotar också anställningstryggheten i jobb som tidigare
            betraktades som relativt trygga.
          </p>
          <p xml:id="i-Um2UXGtCXg6yuBbGzyFo5c">
            Tendensen är att arbetskraften blir alltmer uppdelad i en väletablerad
            kärna med relativt trygga arbetsvillkor och en periferi bestående
            av en växande grupp som saknar anställningstrygghet och har små
            möjligheter att hävda sina rättigheter i arbetslivet. I denna
            grupp ingår dels tidsbegränsat anställda, dels migrantarbetare,
            papperslösa och andra utsatta personer som arbetar för löner och
            villkor långt sämre än de som regleras i lagar och kollektivavtal.
            Den gemensamma nämnaren i denna heterogena grupp, som brukar beskrivas
            i termer av ett prekariat, är otryggheten och osäkerheten. Villkoren
            ser således väldigt olika ut för olika arbetstagare. Samtidigt
            befinner sig alla på samma arbetsmarknad.
          </p>
          <p xml:id="i-7B9usezN9DZ6sNHeDoLNuX">
            Den ökande uppsplittringen av löntagarna i fastanställda, visstidsanställda,
            inhyrda, utstationerade, uppdragstagare osv. försvårar den fackliga
            organiseringen. Arbetstagare med osäkra och otrygga anställningar
            vågar inte ställa krav i samma utsträckning som tillsvidareanställda.
            Arbetsplatser där människor är rädda att bli av med jobbet blir
            tysta arbetsplatser. Sämre anställningstrygghet och arbetsvillkor
            för vissa grupper påverkar därmed i förlängningen allas utsikter
            till goda arbetsvillkor. En förbättrad anställningstrygghet är
            därför bra för hela arbetsmarknaden.
          </p>
          <head type="h2" xml:id="i-715UE7DwRdHbSZsD9Fj5WX">
            5.1 Minska de otrygga anställningarna
          </head>
          <p xml:id="i-3L1L5onqFCGanNRxeDVAGR">
            Tidsbegränsade anställningar fyller en nödvändig funktion på
            arbetsmarknaden. Det måste gå att ta in vikarier när anställda
            är föräldralediga, eller sjuka, och det måste gå att anställa
            extrapersonal vid tillfälliga arbetsanhopningar eller när det
            behövs specifik kunskap under begränsad tid.
          </p>
          <p xml:id="i-TEHDfeECSaMs8SraBh1t4G">
            Problemet är att många arbetsgivare systematiskt använder tidsbegränsade
            anställningar för att täcka permanenta arbetskraftsbehov, därför
            att det är bekvämt att ha en flexibel personalstyrka.
          </p>
          <p xml:id="i-76uSWV9wCQESoiKxFuoWmx">
            De tidsbegränsade anställningarna har ökat trendmässigt de senaste
            trettio åren, men fördelar sig väldigt ojämnt över arbetsmarknaden.
            Den stora förändringen är att de osäkra anställningarna blivit
            allt osäkrare över tid. Allmän visstidsanställning är den vanligaste
            och samtidigt mest osäkra tidsbegränsade anställningsformen som
            regleras i LAS. Enligt statistik från SCB är det nästan dubbelt
            så vanligt med tidsbegränsade anställningar i arbetaryrken som
            i tjänstemannayrken. Fler kvinnor än män har tidsbegränsade anställningar
            och allra vanligast är dessa anställningar bland unga. I åldersgruppen
            16–24 år har fler än hälften av dem som jobbar en tidsbegränsad
            anställning. I åldersgruppen 25–29 år har var fjärde ett tidsbegränsat
            jobb. Tidsbegränsade anställningar kryper dock allt högre upp
            i åldrarna. Medelåldern för tidsbegränsat anställda på arbetsmarknaden
            i sin helhet var 31,2 år 2014. Medelåldern för en tidsbegränsad
            anställning för arbetare inom kommun och landsting var 37 år (Kommunal
            2016: Status: Prekär. En rapport om tidsbegränsat anställda).
            Tidsbegränsade anställningar kan således inte enbart beskrivas
            som ett ungdomsfenomen på den svenska arbetsmarknaden. Här finns
            ett tydligt klass- och könsmönster.
          </p>
          <p xml:id="i-AZVUSEK2ezjgABGYSxDrjX">
            I vissa branscher är tidsbegränsade anställningar snarare regel
            än undantag, det gäller framför allt i kvinnodominerade arbetaryrken
            inom vård och omsorg, handel samt hotell- och restaurangbranschen.
            Här är den vanligaste formen av tidsbegränsad anställning timvikariat
            eller behovsanställning utan garanterad arbetstid. Den yrkesgrupp
            som har högst andel tidsbegränsade anställningar är vårdbiträden.
            2015 var 61 procent av vårdbiträdena tidsbegränsat anställda.
            Men det finns även tjänstemannayrken där tillfälliga anställningar
            är ett stort problem, exempelvis gäller det journalister och universitetslärare.
          </p>
          <p xml:id="i-BBaiqHHNEquWhrEg8KoCQo">
            Att vara anställd på tillfälliga kontrakt innebär stora nackdelar.
            Tidsbegränsat anställda vittnar om en prekär tillvaro. Livet går
            inte att planera, ekonomin är osäker och på arbetsplatsen befinner
            man sig i ständigt underläge. Det är svårare att engagera sig
            fackligt och säga ifrån om orättvisor och problem på jobbet. Tillfälligt
            anställda erbjuds också mindre kompetensutveckling och har sämre
            löneutveckling. Att inte ha en fast anställning gör det svårt
            att teckna ett hyreskontrakt eller låna pengar till en bostad.
            Otrygga anställningar är en stor källa till stress och oro framför
            allt bland unga. Forskningsstudier visar tydliga kopplingar mellan
            psykisk ohälsa och otrygga anställningar. Otrygga anställningar
            ger helt enkelt otrygga liv.
          </p>
          <p xml:id="i-6ptRVHPeXQGThVZMMDZWjy">
            När antalet visstidsanställningar blir för många påverkar det
            även de fast anställdas arbetsvillkor negativt. En undersökning
            som Handelsanställdas förbund har gjort bland butiks- och lageranställda
            visar att fast anställd personal på arbetsplatser där det finns
            många visstidsanställda mår sämre och känner sig mer stressade
            än andra. Bemanningen är ofta lägre på dessa arbetsplatser, och
            de fast anställda får dra ett tyngre lass och ständigt lära upp
            nya kollegor.
          </p>
          <p xml:id="i-KHriLVKvRGC9pmdZZY2fvh">
            Det finns alltså mycket att vinna för alla arbetstagare på att
            de tillfälliga anställningarna begränsas. Regeringens proposition
            2015/16:62 Skärpta åtgärder mot missbruk av tidsbegränsade anställningar
            innehöll förslag som kan ses som ett steg i rätt riktning. De
            lagändringar som trädde i kraft den 1 maj 2016 är dock otillräckliga
            för att på allvar komma till rätta med missbruket av de tidsbegränsade
            anställningarna. Vänsterpartiet föreslår därför ett antal regeländringar
            i syfte att minska de otrygga anställningarna och stärka den enskildes
            rätt till anställningstrygghet.
          </p>
          <head type="h3" xml:id="i-F4Y1CP72tQKWX8dSb5968q">
            5.1.1 Objektiva skäl för alla visstidsanställningar
          </head>
          <p xml:id="i-ALa9cSVpX6UmyBmpRB3NLm">
            Vänsterpartiet anser att tillsvidareanställning ska vara norm
            på arbetsmarknaden och att tidsbegränsade anställningar bara ska
            få användas när det finns objektiva skäl för det. Så är det inte
            i dag.
          </p>
          <p xml:id="i-GscCiRjsmU6UPqUB7w9UD8">
            För att anställa någon på ett vikariat krävs att en anställd
            är frånvarande och tillfälligt behöver ersättas. Men för att erbjuda
            någon en allmän visstidsanställning enligt § 5 i LAS finns inga
            sådana kriterier alls. Det står arbetsgivaren fritt att välja
            en tidsbegränsad anställning utan att motivera det. Därmed kan
            det inte sägas att tillsvidareanställning längre är norm i den
            svenska arbetsrättslagstiftningen.
          </p>
          <p xml:id="i-D4bxw8BWNDEeeasmPaCDyB">
            Allmän visstidsanställning bryter med en grundtanke i LAS, nämligen
            att arbetstagaren, som i utgångspunkten har en underordnad relation
            till arbetsgivaren, åtminstone ska skyddas mot godtycke. Allmän
            visstidsanställning kan tvärtom sägas bygga på just godtycke.
          </p>
          <p xml:id="i-EbJ9pvku6y6B4xMJeAkzXP">
            Allmän visstidsanställning infördes av den borgerliga regeringen
            2007. Vänsterpartiet har sedan dess, tillsammans med flera fackförbund,
            framfört krav på att allmän visstidsanställning bör tas bort ur
            LAS. Sedan 2017 står också Socialdemokraterna bakom ett sådant
            krav. Det återstår dock för regeringen att visa handlingskraft
            i frågan.
          </p>
          <p xml:id="i-DRMKVLbsgJmxn8UYLX2Lxx">
            I debatten har det hävdats att man i första hand bör komma till
            rätta med problemen i förhandlingar mellan arbetsmarknadens parter.
            Men grundproblemet har skapats genom utformningen av lagen och
            bör lösas därigenom. Dagens utformning ger en ensidig fördel till
            arbetsgivarna och bygger in ett godtycke i systemet. Arbetsgivarna
            har inget att vinna på att reglera detta i kollektivavtal, samtidigt
            som problemet är som störst på områden där arbetstagaren redan
            befinner sig i särskilt utsatta situationer. I den mån frågan
            ändå regleras genom kollektivavtal betyder det dessutom att arbetstagarorganisationen
            måste betala för något som lagstiftaren inte borde ha öppnat för.
            En liknande slutsats drog LO-kongressen 2016, som fattade beslut
            om att LO ska verka för att allmän visstidsanställning tas bort
            ur LAS. Det finns således ett brett fackligt stöd för att ändra
            lagstiftningen.
          </p>
          <p xml:id="i-TFEeCWNA9hECLusp9i6ZsK">
            Vänsterpartiet anser att LAS bör ändras så att allmän visstidsanställning
            utgår och det i stället införs objektiva kriterier för när det
            är tillåtet med visstidsanställningar. Lagen bör i denna del även
            fortsättningsvis vara semidispositiv. Det innebär att arbetsmarknadens
            parter i centrala kollektivavtal kan komma överens om de anställningsformer
            som är lämpliga inom respektive bransch.
          </p>
          <p xml:id="i-GLfwQYqdb9ys2GJB42Ffot">
            Lagen (1982:80) om anställningsskydd bör ändras så att allmän
            visstidsanställning utgår och det i stället införs objektiva kriterier
            för när det är tillåtet med visstidsanställningar. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-WJjg4PAV2mymn2DLaxQPkj">
            5.1.2 Maxgräns för tidsbegränsad anställning
          </head>
          <p xml:id="i-JsH5Ez6vQ43gas5FUfa1r8">
            Det ska inte vara möjligt att stapla olika visstidsanställningar
            hos samma arbetsgivare ovanpå varandra under alltför lång tid.
            De lagändringar som trädde i kraft den 1 maj 2016, mot bakgrund
            av proposition 2015/16:62, innebär en förbättring jämfört med
            tidigare lagstiftning. Vänsterpartiet anser dock, i likhet med
            flera fackförbund, att lagändringarna är både otillräckliga och
            svårtolkade. Det är dessutom oklart om lagändringarna verkligen
            uppfyller visstidsdirektivets krav. Det kommer även fortsättningsvis
            att vara möjligt att stapla visstidsanställningar under lång tid.
          </p>
          <p xml:id="i-DuYqmtbDUG9L3qh1uJKc7V">
            Det är inte acceptabelt att anställningstryggheten går att kringgå
            på det här sättet. Vänsterpartiet anser att det behövs en skärpning
            av reglerna mot missbruk av upprepade tidsbegränsade anställningar.
            Reglerna ska vara enkla att förstå och tillämpa. Principen bör
            vara att låta alla anställningsformer ingå i bedömningen av maximal
            tid som visstidsanställd. Det bör därför införas en övre tidsgräns
            om maximalt 24 månader under de senaste fem åren för hur länge
            någon kan vara tidsbegränsat anställd, oavsett anställningsform,
            hos samma arbetsgivare innan anställningen övergår i en tillsvidareanställning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-A26ws18ywtEm85EUUnwCLH">
            5.1.3 Skydd mot missbruk av intermittenta anställningar
          </head>
          <p xml:id="i-CoGj1tawZ5ZvEUYMcLZCqm">
            Ett omfattande och växande problem på svensk arbetsmarknad är
            utvecklingen mot allt fler s.k. intermittent anställda, t.ex.
            timanställda, springvikarier eller personer som rings in vid behov.
            Intermittenta anställningar är inte lagreglerade utan regleras
            i kollektivavtal mellan arbetsmarknadens parter. Personer med
            denna form av tidsbegränsad anställning har en anställningstid
            som enbart räknas när de arbetar. Ett nytt anställningsförhållande
            påbörjas varje gång arbete utförs.
          </p>
          <p xml:id="i-WLbHDGaQtVCnaAASFXxaiQ">
            I LO:s tjänstebranscher pågår en utveckling där denna form av
            moderna daglönare blir allt vanligare. Arbetsgivarna väljer att
            utnyttja sina möjligheter att använda sig av intermittent anställda
            via anställningsformen allmän visstid. Personer med intermittenta
            anställningar erbjuds arbete med kort varsel, har ingen garanterad
            arbetstid, inget schema och därmed ingen garanterad inkomst. Intermittenta
            anställningar kan fortgå under en lång period, ofta under flera
            år. De arbetstagare som omfattas av intermittenta anställningar
            är främst unga, kvinnor och personer med utländsk bakgrund. De
            intermittent anställda har i praktiken inte något anställningsskydd
            alls – de är helt utlämnade till arbetsgivarens godtycke.
          </p>
          <p xml:id="i-Q78JpoFNchHxWUVyFESsaM">
            Vänsterpartiet ser ett stort behov av att komma till rätta med
            det omfattande missbruk av intermittenta anställningar som präglar
            delar av svensk arbetsmarknad. Därför välkomnas det utredningsuppdrag
            (dir. 2017:56) som regeringen tillsatt, och som ska redovisas
            i början av 2019.
          </p>
          <head type="h3" xml:id="i-WMxCHPn23fG5A1cYdJJH8j">
            5.1.4 Företrädesrätt till återanställning
          </head>
          <p xml:id="i-BBpDdm6T5Qbz3VC4ddARka">
            Företrädesrätt till återanställning innebär att anställda som
            blir uppsagda p.g.a. arbetsbrist och visstidsanställda som inte
            får fortsatt anställning, har rätt till återanställning om den
            tidigare arbetsgivaren behöver anställa. Förutsättningar för att
            företrädesrätten ska gälla är att anställningen har varat en viss
            tid och att personen i fråga har tillräckliga kvalifikationer
            för det aktuella arbetet. Denna regel är viktig för att upprätthålla
            tillsvidareanställningen som norm. Utan företrädesrätt till återanställning
            förlorar också turordningsreglerna vid uppsägning sin funktion.
            Arbetsgivaren definierar med nuvarande praxis när arbetsbrist
            föreligger och därmed också grund för uppsägning. Företrädesrätten
            till återanställning motverkar att oseriösa arbetsgivare godtyckligt
            säger upp personal enbart för att kunna ersätta dem med andra.
          </p>
          <p xml:id="i-R9GT3P8QmetRm5xLfNLyC3">
            Kvalifikationstiden för företrädesrätt till återanställning har
            förlängts. I dag krävs sammanlagt 12 månaders anställning under
            de senaste tre åren. Givet de allt fler korta visstidsanställningar
            som framför allt unga hänvisas till innebär denna tidsgräns att
            stora grupper ställs utanför det skydd som företrädesrätt till
            återanställning medför. Företrädesrätten gäller i dag under nio
            månader efter anställningens upphörande. För att företrädesrätten
            ska ge ett tillräckligt skydd mot godtyckliga uppsägningar bör
            denna tid förlängas. Redan i dag finns ett stort antal personer
            som permanent blir hänvisade till att varva tillfälliga anställningar
            med arbetslöshet. Om inget görs för att stärka återanställningsrätten
            riskerar den skaran att växa än mer framöver.
          </p>
          <p xml:id="i-2GNLU7GEZb4eG7xYSR2ZMV">
            Vänsterpartiet har länge föreslagit att regelverket kring företrädesrätt
            till återanställning bör ändras i syfte att stärka anställningstryggheten.
            Arbetsmarknadsutskottet har dock valt att avstyrka våra förslag
            med hänvisning till att problematiken är av begränsad omfattning,
            och att den, där den förekommer, bättre begränsas genom kollektivavtal
            (bet. 2016/17:AU7). Vänsterpartiet delar inte utskottets bedömning
            och menar att behovet av en förändring av regelverket kvarstår.
          </p>
          <p xml:id="i-9LjocaB3Fuda7ZZfVbc9RB">
            Kvalifikationstiden för företrädesrätt till återanställning bör
            kortas och inträda efter sammanlagt sex månaders anställning under
            de senaste två åren, och tiden under vilken företrädesrätten till
            återanställning gäller bör förlängas till 12 månader efter anställningens
            upphörande. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-8bAGMjC8onLpMWM6MJASGd">
            5.1.5 Tydligare personsamband vid vikariat
          </head>
          <p xml:id="i-T85sHoreB8E2NZaTScMVeJ">
            En vikarie är tänkt att vara en person som ersätter en bestämd
            viss person under en bestämd tid. Möjligheten att anställa på
            vikariat fyller en nödvändig funktion på arbetsmarknaden genom
            att det går att anställa ersättare vid olika former av tjänstledighet,
            sjukdom och semestrar. Om inte den möjligheten fanns skulle arbetsbelastningen
            bli alltför stor för den personal som inte är ledig. Det skulle
            också bli svårare att få tjänstledigt av andra anledningar än
            de som ger rätt till tjänstledighet enligt lag och avtal. Anställningsformen
            ska dock inte kunna missbrukas.
          </p>
          <p xml:id="i-M3zXZQ4Gt6gtgTui95cgcy">
            Poängen med vikariat är att det finns ett personsamband. I verkligheten
            används vikariat ibland på vaga grunder där det kan vara oklart
            om vikarien alls ersätter en frånvarande person, eller om det
            i själva verket handlar om att täcka upp för vakanser eller tillfälliga
            arbetsanhopningar. Det är inte acceptabelt att vikariatsformen
            missbrukas på detta sätt. Arbetstagarnas fackliga organisationer
            måste ha insyn i vilka faktiska förhållanden som omger en anställning
            för att kunna hävda lagstadgade och avtalade anställningsvillkor.
            Om inget personsamband finns ska inte heller anställningsformen
            vikariat användas. Naturligtvis måste det finnas utrymme för rockader
            i en organisation, så att en vikarie täcker upp för en person
            som utför en frånvarande anställds arbetsuppgifter. Det måste
            dock på ett tydligare sätt än vad som är fallet i dag gå att se
            sambandet med en anställds frånvaro och en vikarie.
          </p>
          <p xml:id="i-cn9cB2XjKhTSTbvfDqZ6Q">
            Vänsterpartiet har vid upprepade tillfällen föreslagit ett tydligare
            personsamband vid vikariat. Utskottet har dock valt att avstyrka
            våra förslag, senast med hänvisning till att praxis är tydlig
            om vad som är att betrakta som ett vikariat och hur anställningsformen
            får användas (bet. 2016/17:AU7). Vänsterpartiet menar att skillnaden
            mellan teori och praktik dock är alltför stor för att vara acceptabel,
            och anser därför att behovet av ett tydligare personsamband vid
            vikariat kvarstår.
          </p>
          <p xml:id="i-SffqdQ9i2xJgj6xMR5dJ41">
            Regelverket kring vikariat bör förtydligas i syfte att förhindra
            missbruk av anställningsformen. Detta bör riksdagen ställa sig
            bakom och ge regeringen till känna.
          </p>
          <head type="h3" xml:id="i-RgiqNGp8NVMUXF6djNa7Hf">
            5.1.6 Skyddad sysselsättningsgrad
          </head>
          <p xml:id="i-QKcxaf8hH4XqVFcM7js1MA">
            Det anställningsskydd som i dag finns i lagen om anställningsskydd
            (LAS) skyddar anställningen som sådan i arbetsbristsituationer
            genom turordningsregler och återanställningsrätt. Däremot finns
            inte på samma sätt ett skydd för sysselsättningsgraden i anställningen.
          </p>
          <p xml:id="i-ToGoVWtYiS8bzL1xPJ3FRV">
            Detta medför att arbetsgivare, med hänvisning till arbetsbrist,
            kan välja att sänka sysselsättningsgraden för arbetstagare i stället
            för att säga upp dem. Fenomenet kallas hyvling, dvs. att arbetstidsmåttet
            hyvlas ned från heltid till deltid. Flera fackförbund, däribland
            HRF, Fastighets, Handels och Kommunal, har på senare år vittnat
            om att detta är ett växande problem inom deras branscher. Arbetsgivaren
            omorganiserar och sänker arbetstiden för de anställda. Ibland
            används metoden för att sänka arbetstiden för redan anställda
            och ta in nya på deltid.
          </p>
          <p xml:id="i-NUir1XJDXArTH4CnUkAcFi">
            Nackdelarna med hyvling är stora, inte minst för de arbetstagare
            som drabbas. Flera fackförbund har slagit larm om att deras medlemmar
            inte längre kan försörja sig på sina löner efter att sysselsättningsgraden
            hyvlats. Således blir en till synes enkel lösning för arbetsgivarna
            ett riktigt problem för samhället i allmänhet och för arbetstagarna
            i synnerhet.
          </p>
          <p xml:id="i-LXYwnoBddYhjoZFJUmoGsy">
            Arbetsdomstolen fastställde 2016 i en uppmärksammad dom (AD 2016
            nr 69), att en arbetsgivare inte agerat felaktigt när ett flertal
            anställda i en butik fått sina sysselsättningsgrader sänkta. En
            tjänst med lägre sysselsättningsgrad kan betraktas som ett skäligt
            omplaceringserbjudande, och behöver därför inte behandlas som
            ett ärende om arbetsbrist. Arbetsgivare behöver då inte beakta
            turordningsregler eller uppsägningstider. LAS skyddar därmed inte
            omfattningen av en anställning. Domen markerar en definitiv återvändsgränd
            för skydd mot hyvlingar i nuvarande lagstiftning.
          </p>
          <p xml:id="i-QSvgZjw4KKyhwey7dgRcaU">
            LO har sedan tidigare beslutat att verka för en lagändring för
            att motverka hyvling. Efter prövningen av regelverket i arbetsdomstolen
            har flera fackförbund förstärkt sina krav på åtgärder. Vänsterpartiet
            anser, i likhet med arbetstagarorganisationerna, att det krävs
            en lagändring för att komma till rätta med det problem som lyfts
            fram här, och har också föreslagit detta tidigare. Regeringen
            har sedan dess tillsatt ett utredningsuppdrag (dir. 2017:56) för
            att utforska hur anställningsskyddet kan stärkas avseende hyvling.
            Vänsterpartiet välkomnar detta.
          </p>
          <p xml:id="i-WsLzDeK4t5DUF7aVJpYsrh">
            Att det är möjligt att kringgå anställningsskyddet på det ovan
            beskrivna sättet strider mot intentionerna i LAS, och Vänsterpartiet
            anser att detta snarast behöver åtgärdas. Vår uppfattning är därför
            att lagen (1982:80) om anställningsskydd bör ändras så att regelverket
            gällande arbetsbrist blir tillämplig om en arbetsgivare avser
            att omreglera den anställdes sysselsättningsgrad. Utredningens
            uppdrag är mer öppet formulerat så att även andra vägar än författningsändring
            kan komma i fråga. Vänsterpartiet kommer att noga bevaka arbetet,
            så att en effektiv lösning på hyvlingsproblemet så snart som möjligt
            kan komma på plats.
          </p>
          <head type="h2" xml:id="i-7CfcanFUPoGQSiZcVkYd4k">
            5.2 Ta bort tvåpersonsundantaget
          </head>
          <p xml:id="i-SRxEqchkLNxWT8ziAezpfo">
            Turordningsregler vid uppsägning p.g.a. arbetsbrist gör att arbetsgivare
            inte fritt kan välja vilka som ska sägas upp. Turordningskriterierna
            i lagen om anställningsskydd, LAS, är anställningstid och ålder.
            Dessa kriterier är, till skillnad från t.ex. kompetens, objektiva
            och lätta att fastställa. Om det krävs omplaceringar ska de som
            ska vara kvar, enligt LAS, ha tillräckliga kvalifikationer för
            det kvarvarande arbetet. År 2000 beslutade en riksdagsmajoritet
            bestående av Moderaterna, Centerpartiet, Folkpartiet, Kristdemokraterna
            och Miljöpartiet att arbetsgivare med högst tio anställda innan
            förhandlingarna inleds, utan att ange skäl, får undanta två personer
            som denne vill ha kvar. Det innebär att förhandlingsrätten sätts
            ur spel. Arbetsgivarens ensidiga beslut kan inte heller prövas
            rättsligt.
          </p>
          <p xml:id="i-Ec7Yp5Ze9Q5vpUgReWmMbF">
            Institutet för arbetsmarknads- och utbildningspolitisk utvärdering
            (IFAU) har tidigare genomfört en utvärdering av undantagsregeln.
            Rapporten visade att undantagsregeln inte har lett till att fler
            nyanställs i små företag. Däremot finns det en tendens till fler
            avgångar bland löntagare i åldern 55–64 år, en åldersgrupp där
            väldigt många har stora svårigheter att åter få en anställning
            om de blir arbetslösa samtidigt som de inte är tillräckligt gamla
            för att ha rätt till någon pensionslösning. En orsak till att
            undantagsregeln inte lett till fler nyanställningar är att det
            redan före lagändringen var enkelt för arbetsgivare att göra lokala
            överenskommelser med facket om avtalsturlistor. I dag är det alltför
            lätt för arbetsgivare att anställa på viss tid och det ökade antalet
            visstidsanställningar har minskat arbetsgivarnas intresse av att
            göra undantag från turordningsreglerna.
          </p>
          <p xml:id="i-VHQKAo4qw1feWS6QeabaBU">
            Trots att relativt få arbetsgivare har använt sig av möjligheten
            att undanta två av de anställda från turordningen har undantagsregeln
            stor betydelse. Den inskränker förhandlingsrätten och ökar otryggheten
            för alla anställda på små arbetsplatser. Det finns inga sakliga
            skäl till att anställda i mindre företag ska ha sämre anställningsskydd
            än anställda i större företag.
          </p>
          <p xml:id="i-LKwbTv4rPAMYopUa62PNQS">
            LAS ger, utan undantagsregeln, parterna tillräckligt utrymme
            att förhandla fram lösningar vid uppsägningar p.g.a. arbetsbrist,
            som är både rättssäkra för den enskilde och motsvarar behoven
            på arbetsplatsen. Nyckelpersoner var, genom kravet på tillräckliga
            kvalifikationer, skyddade redan innan undantagsregeln infördes.
          </p>
          <p xml:id="i-6BgTw3PKsAhhf3UKtsAhBp">
            Vänsterpartiet har under lång tid föreslagit att tvåpersonsundantaget
            i LAS bör tas bort. Arbetsmarknadsutskottet har dock avstyrkt
            vårt förslag med hänvisning till bl.a. arbetsgivares behov av
            flexibilitet samt att det är möjligt för parterna att avtala om
            andra lösningar (bet 2016/17:AU7). Vänsterpartiet menar att den
            faktiska utvecklingen på arbetsmarknaden stärker de argument som
            vi och andra anförde redan vid undantagets införande. Vi menar
            att detta är en fråga om att slå vakt om de grundläggande intentionerna
            med lagen om anställningsskydd. Vänsterpartiet väljer därför att
            lägga fram förslaget till riksdagen på nytt.
          </p>
          <p xml:id="i-AvDbvSboBK1UmqpXGZPpjT">
            Rätten för arbetsgivare i företag med högst tio anställda att
            ensidigt undanta två personer från turordningen ska tas bort ur
            22 § lagen om anställningsskydd. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-GvEKqbAepUxqyGU98dYf1k">
            5.3 Stärkt reglering vid in- och uthyrning av arbetstagare
          </head>
          <p xml:id="i-NpjYoaZey6osVX8Ufq7R7b">
            En tydlig och effektiv reglering behövs både för att skapa rimlig
            anställningstrygghet för anställda i företag som anlitar eller
            avser att anlita inhyrda från bemanningsföretag och för att anställda
            i uthyrningsföretag ska omfattas av rimliga villkor. Uthyrda arbetstagare
            är i en utsatt position och det finns därför behov av ett särskilt
            skydd för dessa. Det gäller inte minst för de arbetstagare som
            är både uthyrda och utstationerade från annat land.
          </p>
          <p xml:id="i-FjGdiLsoj9yAnbiqmtT45X">
            Sverige har i dag en av de mest arbetsgivarvänliga regleringarna
            inom OECD när det gäller möjligheten att anlita bemanningsföretag
            för inhyrning av arbetskraft. För den flexibiliteten betalar arbetstagarna
            med stress och otrygghet, samtidigt som arbetsgivarnas makt stärks.
            När arbetsplatser är tillfälliga och relationer mellan olika grupper
            av arbetstagare försvagas så förskjuts maktförhållandena till
            arbetsgivarnas fördel.
          </p>
          <p xml:id="i-TQ6Jcb52dwhm1ngZ1WdmZ5">
            Vänsterpartiet menar att arbetsgivare i första hand måste se
            till att ha en tillräcklig bemanning för att kunna hantera variationer
            i produktionstakten och täcka upp för sjukdomsfall och ledigheter.
            Införandet av allmän visstidsanställning och bemanningsföretagens
            insteg på arbetsmarknaden har bidragit till en utveckling i rakt
            motsatt riktning. Såväl visstidsanställningar som inhyrning används
            inte bara för att täcka upp tillfälliga arbetstoppar eller för
            att få ett avgränsat uppdrag utfört, utan i allt högre utsträckning
            för att täcka personalbehov som är permanenta. Hot om att ersätta
            fast anställd personal med inhyrd arbetskraft har också kommit
            att bli ett maktmedel i arbetsgivarnas händer. Därför behövs en
            tydligare reglering av bemanningsverksamheten som värnar anställningsskyddet
            och kollektivavtalen samt garanterar likabehandling av inhyrda.
          </p>
          <p xml:id="i-UAd4Zsj6cFUtzjYBzvReYS">
            Vänsterpartiet har under lång tid lagt fram förslag i riksdagen
            för att stärka regleringen vid in- och uthyrning. Mot bakgrund
            av att de negativa effekterna av bemanningsföretag på svensk arbetsmarknad
            kvarstår väljer vi att lägga fram våra förslag på nytt.
          </p>
          <head type="h3" xml:id="i-RumsDAufCERGdmE52kc1S3">
            5.3.1 Verka för en ändring av EU:s bemanningsdirektiv
          </head>
          <p xml:id="i-JH5WJmuvCwYpDiEKCKxqdE">
            EU:s bemanningsdirektiv gäller i dag som lag i Sverige. Direktivet
            innebär ett stärkt skydd mot diskriminering av inhyrda arbetstagare,
            vilket främst förbättrat villkoren för inhyrda i de länder där
            bemanningsföretagen inte är bundna av kollektivavtal. På den svenska
            arbetsmarknaden har direktivet främst inneburit ett stärkt skydd
            för arbetstagare som både är utstationerade och uthyrda.
          </p>
          <p xml:id="i-Ty39HvTdZV5xZAG9BUq7pj">
            Men direktivet innebär också att enskilda medlemsstater inte
            längre själva kan besluta huruvida och i så fall på vilka villkor
            bemanningsföretag ska vara tillåtna på den egna arbetsmarknaden.
            Vänsterpartiet anser att det är en fråga som varje medlemsland
            måste ha rätt att besluta om. Inhyrning av arbetskraft är i praktiken
            en arbetsrättslig fråga, och EU ska inte reglera arbetsrätten.
          </p>
          <p xml:id="i-7c1Ecfm2ryJBVtU3ypvo2L">
            Regeringen bör verka för en ändring av EU:s bemanningsdirektiv
            som innebär att medlemsstaterna själva kan besluta huruvida bemanningsföretag
            ska vara tillåtna på den egna arbetsmarknaden. Detta bör riksdagen
            ställa sig bakom och ge regeringen till känna.
          </p>
          <head type="h3" xml:id="i-NcN6uYPFga9FhZBkFQhjzi">
            5.3.2 Permanenta behov ska inte tillgodoses genom inhyrning
          </head>
          <p xml:id="i-Q4TzqB6R56ETim9bJG4YZH">
            Uthyrning av arbetskraft blev tillåten i och med 1991 års lagstiftning.
            Lagen innehöll regler som syftade till att hindra missbruk. Bland
            annat fick inhyrning endast ske vid tillfälliga behov av arbetskraft,
            och en enskild arbetstagare fick inte vara uthyrd till samma kundföretag
            längre än fyra sammanhängande månader om inte annat överenskommits
            i kollektivavtal. Dessa regler avskaffades 1993. Den borgerliga
            majoriteten menade att det av kostnadsskäl var liten risk att
            uthyrningstiderna därmed skulle bli långa. Oppositionen var kritisk
            mot borttagandet av reglerna och menade att det öppnade upp för
            kringgående av lag och kollektivavtal. Med facit i hand så underskattade
            den borgerliga majoriteten risken för permanent inhyrning.
          </p>
          <p xml:id="i-BHpqqyAj67LQ73WeWDJT7k">
            I dag sker uthyrning av arbetstagare i allt större utsträckning
            för att tillfredsställa permanenta behov hos kundföretagen. Permanent
            inhyrning innebär ett missbruk av bemanningsföretag och skapar
            stora problem på arbetsmarknaden. Relationerna vid uthyrning är
            mer komplicerade än förhållandet mellan arbetsgivare och arbetstagare
            eftersom också en tredje part, det inhyrande företaget, är inblandat.
            Det försvårar möjligheterna att driva en effektiv facklig verksamhet.
            Det gör det svårare för de fackliga organisationerna att skydda
            arbetstagarens anställnings- och arbetsvillkor och att undvika
            att diskriminering och godtycke sker. Det är också svårare för
            anställda i uthyrningsföretag att få det inflytande i arbetslivet
            som de har rätt till och de har också ofta mindre möjlighet att
            ta del av kompetensutvecklande åtgärder.
          </p>
          <p xml:id="i-W1tgSXcK1X5RYUt29g4UDP">
            Lagen behöver moderniseras och anpassas till den utveckling som
            skett sedan 1993. Det bör göras ett lagtillägg om att det inte
            är tillåtet att använda inhyrning för att tillgodose permanenta
            arbetskraftsbehov. Detta bör riksdagen ställa sig bakom och ge
            regeringen till känna.
          </p>
          <head type="h3" xml:id="i-MzgL4kvZjJmYdeSQBQ7zpd">
            5.3.3 Inhyrning ska inte vara tillåten när tidigare anställda
            har företrädesrätt till återanställning
          </head>
          <p xml:id="i-3SrfH63v1qPDJo6ziZ8m47">
            Arbetsdomstolens praxis innebär att det normalt sett inte sker
            någon prövning av saklig grund när arbetsgivare säger upp p.g.a.
            arbetsbrist. Det arbetsrättsliga begreppet arbetsbrist innebär
            inte att det nödvändigtvis föreligger brist på arbete i verksamheten.
            Arbetsgivare kan med nuvarande praxis åberopa tekniska, ekonomiska
            eller organisatoriska skäl för att säga upp sin personal oavsett
            om det finns mycket eller lite arbete att utföra. I arbetsbristsituationen
            ligger arbetstagarnas anställningstrygghet i turordningsreglerna
            och i företrädesrätten till återanställning.
          </p>
          <p xml:id="i-X9AKh3DYKNrLXTZ6TsafTA">
            Sedan Arbetsdomstolens dom i det s.k. Abu Garcia-målet 2003 har
            arbetsgivare kunnat säga upp anställda och i stället hyra in helt
            andra personer för att utföra deras arbete. Det innebär att anställningsskyddet
            sätts ur spel. Så var det inte tänkt när LAS skrevs. Då var bemanningsföretag
            förbjudna och ingen kunde föreställa sig dagens situation.
          </p>
          <p xml:id="i-DGwmFhKpPbwzmoCHYWLRgv">
            Konsekvenserna av luckan i lagen är uppenbara. I flera uppmärksammade
            fall har arbetsgivare sagt upp, eller hotat med att säga upp,
            fast anställd personal för att ersätta dem med inhyrd arbetskraft.
            Hotet att ersätta de anställda med inhyrda har använts i utpressningssyfte
            för att förhandla ned lokala kollektivavtal och för att kunna
            säga upp anställda utan hänsyn till regler om anställningstid
            och kvalifikationer. Avsaknaden av ett uttryckligt förbud mot
            att kringgå återanställningsrätten genom att anlita uthyrningsföretag
            strider mot lagens syfte.
          </p>
          <p xml:id="i-XhjmRZrmEzuHauhr2fSh7e">
            Frågan har vid flera tillfällen debatterats i riksdagen. Företrädare
            för den borgerliga regeringen, såsom den tidigare arbetsmarknadsministern
            Sven-Otto Littorin, instämde i det orimliga i att företag kan
            säga upp sina egna anställda och ersätta dem med inhyrda arbetstagare.
            Han var dock inte beredd att ändra lagstiftningen förrän Arbetsdomstolen
            hade meddelat dom i det s.k. Marabou-fallet. Då skulle vi veta
            om det krävdes en lagändring, menade den dåvarande ministern.
          </p>
          <p xml:id="i-CWSuiwTGqYDnhZiojyXDeQ">
            Marabou-fallet gällde huruvida företaget hade handlat i strid
            mot LAS när det hyrde in arbetskraft från ett bemanningsföretag,
            trots att det fanns ett stort antal f.d. anställda som hade företrädesrätt
            till återanställning. Marabou erbjöd dessutom ett urval av de
            tidigare uppsagda att komma tillbaka till företaget som inhyrda.
            Ett solklart kringgående av LAS, menade Livsmedelsarbetareförbundet,
            som stämde företaget.
          </p>
          <p xml:id="i-8WmU5tiybKm7VebyTt6drS">
            Marabou-fallet slutade med en förlikning mellan parterna. Arbetsdomstolen
            har därför inte meddelat någon dom som klargör vad som gäller.
            Det blev därmed inte heller någon lagändring. Problemet kvarstår
            dock och behovet av en lagändring är uppenbart.
          </p>
          <p xml:id="i-Kbc4CPXhHxTAyDY5ZmLJ4n">
            Frågan om inhyrning och företrädesrätt till återanställning har
            även varit föremål för en statlig utredning (SOU 2014:55). Utredarens
            uppdrag var bl.a. att undersöka i vilken omfattning personal hyrs
            in när uppsagda fortfarande har företrädesrätt till återanställning
            enligt LAS. Enligt utredningen är det sällsynt att personal hyrs
            in i situationer där tidigare anställda har företrädesrätt till
            återanställning. Svenskt Näringsliv har tagit detta till intäkt
            för att det inte finns några problem på området. Utredningen har
            dock kritiserats, bl.a. för att den saknar ett statistiskt säkerställt
            resultat vad gäller varsel om uppsägning. I stället bygger utredningen
            på ett mindre antal intervjuer med arbetsgivare och en enkät till
            parterna på arbetsmarknaden där endast drygt hälften svarat. Utredningen
            kan därmed inte sägas göra anspråk på att vara någon fullständig
            kartläggning av de faktiska förhållandena. Det är rimligt att
            anta att problemet är större och mer utbrett än vad som framställs
            i utredningen. Om detta vittnar även flera fackliga organisationer.
          </p>
          <p xml:id="i-6WLW9RXnKoc4QcLHMJM8q9">
            Socialdemokraterna har tidigare motionerat om att företrädesrätten
            till återanställning enligt LAS inte ska kunna åsidosättas genom
            att ett företag säger upp arbetstagare för att sedan hyra in personal
            från bemanningsföretag för samma arbetsuppgifter. Vi förväntar
            oss därför att den nuvarande regeringen agerar för att täppa till
            den lucka i LAS som är grunden till problemet. Arbetstagare ska
            inte behöva leva i otrygghet i väntan på nya fall som eventuellt
            kan leda till en prejudicerande dom i Arbetsdomstolen.
          </p>
          <p xml:id="i-LZ5GnrgoyowMdyqaL7erj6">
            Regeringen bör återkomma med ett förslag på en tydlig skrivning
            i lagen om anställningsskydd där det uttryckligen framgår att
            det inte är tillåtet att hyra in arbetstagare från bemanningsföretag
            när det finns tidigare anställda som har företrädesrätt till återanställning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-QWXb3Pp4tQE75QngZKEuKJ">
            5.3.4 Vetorätten behöver stärkas
          </head>
          <p xml:id="i-Kqi7kVBt1cudLEubb22MCF">
            Genom 38–40 § MBL ges arbetstagarorganisationer möjlighet att
            granska och bedöma om en entreprenör eller ett bemanningsföretag
            som arbetsgivaren vill anlita eller hyra in bedriver sin verksamhet
            på ett seriöst sätt. Den fackliga vetorätten kan således stoppa
            användandet av oseriösa entreprenörer och bemanningsföretag och
            förhindrar därmed ekobrott, brott mot arbetsrättsliga lagar och
            annan lagstiftning (arbetsmiljölagen, arbetstidslagen etc.).
          </p>
          <p xml:id="i-BZWRmU6mPg4VJ3xs9BZkTK">
            Enligt 38 § medbestämmandelagen (MBL) ska en arbetsgivare, innan
            beslut om inhyrning av arbetskraft, på eget initiativ förhandla
            med den arbetstagarorganisation som den är bunden till av kollektivavtal
            för det avsedda arbetet. Har förhandling enligt 38 § ägt rum och
            arbetstagarorganisationen förklarar att den tänkta åtgärden kan
            antas medföra att lag eller kollektivavtal åsidosätts, eller att
            åtgärden strider mot vad som är allmänt godtagbart inom parternas
            avtalsområde, får åtgärden inte beslutas eller verkställas av
            arbetsgivaren.
          </p>
          <p xml:id="i-UqMmLf4wDcNx6zJxPyWoiL">
            Syftet med reglerna om facklig vetorätt i 39 § MBL är att förhindra
            ekonomisk brottslighet, brott mot arbetsrättsliga regler och mot
            annan lagstiftning. Vetorätten har bidragit till att sanera tvivelaktiga
            verksamheter. Förutsättningen för att en facklig organisation
            ska kunna utnyttja sin vetorätt är att förhandlingar ägt rum enligt
            38 § MBL. Om arbetsgivaren inte fullgör sin förhandlingsskyldighet
            kan inget veto läggas. Arbetsgivare ska inte ha fördelar av att
            bryta mot lagen. Därför bör fackliga organisationer kunna använda
            vetorätten även om arbetsgivaren brustit i sin förhandlingsskyldighet
            enligt 38 §.
          </p>
          <p xml:id="i-YToQKezX5FsRYffXLWow4j">
            Kollektivavtalen är en grundsten i den svenska arbetsmarknadsmodellen
            och utgör garant för löner och andra villkor för arbetstagarna.
            Formuleringen ”strider mot vad som är allmänt godtaget inom parternas
            avtalsområde” är ett för vagt begrepp för att fackföreningar ska
            kunna lägga veto mot anlitande av uthyrningsföretag som bedriver
            social dumpning. Inte minst för att förhindra att utländska arbetare
            utnyttjas och diskrimineras genom sämre löner och anställningsvillkor
            bör avsaknad av kollektivavtal kunna räcka för facklig vetorätt
            mot inhyrning.
          </p>
          <p xml:id="i-Mzu9eVkKbq3rZoATqyUjQy">
            Den fackliga vetorätten i lagen om medbestämmande i arbetslivet
            bör stärkas. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-NzP2s3Zj1pdauSv4Jxumu2">
            5.3.5 Rätt att på begäran ta del av affärsavtal
          </head>
          <p xml:id="i-WbkRPCAWtK2BNNEXdk676">
            Enligt lagen om uthyrning av arbetstagare ska en anställd hos
            ett bemanningsföretag inte kunna hindras från att ta anställning
            hos ett företag där hen utför arbete som inhyrd. Men i dag saknar
            uthyrda arbetstagare och deras fackförbund rätt att ta del av
            bemanningsföretagets affärsavtal. Därmed saknas möjlighet att
            kontrollera om det finns några klausuler som hindrar den uthyrde
            arbetstagaren från att ta anställning vid ett kundföretag.
          </p>
          <p xml:id="i-QdTLDTcom8A1oJEmCP5r6L">
            Lagen om uthyrning av arbetstagare bör därför kompletteras med
            en bestämmelse som ger arbetstagare och avtalsslutande fackförbund
            rätt att på begäran ta del av bemanningsföretagets affärsavtal.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-8fTQNbrqjFoQxVwCXtfDg1">
            5.3.6 Staten bör avveckla anlitandet av bemanningsföretag
          </head>
          <p xml:id="i-8Nc4MBHKkSzjbMVktUWTBU">
            Enligt en rapport från Fackförbundet ST anlitar våra statliga
            myndigheter bemanningsföretag i allt större utsträckning. Utöver
            det faktum att staten använder sig av bemanningsföretag i större
            omfattning än tidigare har det även skett en förändring vad gäller
            innehållet i de inhyrdas arbetsuppgifter. Inhyrda från bemanningsföretag
            används numera inte längre enbart inom myndigheters stödfunktioner,
            t.ex. reception, växel och administration, utan även för arbete
            i myndigheters kärnverksamhet, dvs. myndighetsutövning (ST 2012:
            Myndighetsutövning på entreprenad. En rapport om privata bolag
            i myndigheters kärnverksamhet).
          </p>
          <p xml:id="i-QuUaBtKyzTrUUNoJDZtuJv">
            Enligt ST kan denna utveckling dels riskera det offentligas möjligheter
            till insyn, kontroll och ansvarsutkrävande, dels få negativa konsekvenser
            för kvaliteten i handläggningen. I förlängningen innebär det,
            enligt ST, en degradering av den svenska förvaltningsmodellen.
            Fackförbundet ST kräver därför bl.a. att myndighetsutövande verksamhet
            alltid ska utföras av offentligt anställd personal.
          </p>
          <p xml:id="i-Gq5E8Kp9FnSDqTvxzjCYhy">
            Vänsterpartiet delar ST:s kritik mot att staten anlitar bemanningsföretag
            i allt högre grad. Vid sidan av det uppenbara problemet att privaträttsliga
            organ därmed blir en del av myndigheternas kärnverksamhet finns
            två ytterligare problem i sammanhanget som vi vill lyfta fram.
            För det första skapar användandet av bemanningsföretag en uppdelning
            av personalen, där de inhyrda får en högre tröskel till delaktighet
            i och inflytande över jobbet. Det påverkar dels arbetet i sig,
            dels möjligheten att driva en fungerande facklig verksamhet. För
            det andra innebär den utbredda inhyrningen en stor kostnad för
            staten. Enligt en granskning som Svenska Dagbladet har gjort hyrde
            statliga myndigheter in personal för drygt 1 miljard kronor perioden
            2009–2012.
          </p>
          <p xml:id="i-ENZ3S6wcTcWR85WbapL1fg">
            Statens kostnad för inhyrning har sannolikt ökat de senaste åren.
            Under 2016 granskade ST:s förbundstidning Publikt ett femtontal
            statliga arbetsgivares användning av bemanningsföretag. Granskningen
            visar att det på flera myndigheter finns konsulter som hyrts in
            på heltid i flera år. Enligt granskningen är flera myndigheter
            beroende av dyra konsulter vilket innebär stora kostnader för
            staten. Granskningen visar även att en stor del av den inhyrda
            personalen utför myndighetsutövande verksamhet.
          </p>
          <p xml:id="i-inJAZj5k2pyuXLACR58dZ">
            Vänsterpartiet anser att statens användande av bemanningsföretag
            bör avvecklas. Det handlar dels om att staten ska vara en bra
            arbetsgivare, dels om att värna den myndighetsutövande verksamheten.
            Ett första steg är att tydliggöra detta i de statliga myndigheternas
            arbetsgivarpolicy. Det är eftersträvansvärt att staten agerar
            som positivt föredöme i principiella arbetsgivarfrågor. Om staten
            går före och ser till att undvika problematiska bemanningslösningar
            vid den egna personalförsörjningen kan det förhoppningsvis få
            spridning till andra delar av arbetsmarknaden.
          </p>
          <p xml:id="i-WDANy5AeneMk1Gq6jC5F5L">
            Regeringen bör därför verka för att staten, i sin arbetsgivarpolicy,
            uttryckligen ser till att statliga myndigheters anlitande av bemanningsföretag
            avvecklas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-Jr2qTqegaheokLMbKKxEx8">
            5.4 Stärkt anställningsskydd vid upphandlingar
          </head>
          <p xml:id="i-VPSaxYuZ5NyFX9nBpsL62a">
            Offentligt finansierade verksamheter har sedan länge upphandlats
            av privata företag i växande omfattning. I synnerhet inom kollektivtrafiken
            har dessa upphandlingar på senare år blivit mer omfattande. De
            problem dessa upphandlingar innebär för de anställda har blivit
            alltmer uppenbara, vilket uppmärksammats av flera fackförbund.
          </p>
          <p xml:id="i-NidQRXHeskSMnQnMHuSMxb">
            När en ny entreprenör vinner en upphandling av kollektivtrafiken
            i ett län sägs som regel alla anställda hos den tidigare entreprenören
            upp p.g.a. arbetsbrist. Den nya entreprenören har ingen skyldighet
            att ta över personalen. Vid upprepade tillfällen har anställda
            tvingats att söka om sina jobb utan några garantier om någon ny
            anställning.
          </p>
          <p xml:id="i-PnLmy7uoiZANUCuBkUSwUw">
            Vanligtvis erbjuds många av de anställda jobb hos den nye entreprenören,
            men denne kan välja ut vilka, utan hänsyn till turordningsreglerna.
            Anställda i offentliga verksamheter som upphandlas förlorar därmed
            i praktiken den anställningstrygghet de har rätt till enligt LAS.
          </p>
          <p xml:id="i-2fF7JPqApBcMnn5oVoMDJJ">
            Turordningsreglerna och rätten till återanställning är till för
            att skydda arbetstagarna från godtyckliga uppsägningar. Skyddet
            är särskilt viktigt för äldre anställda, men också för fackliga
            företrädare, skyddsombud och anställda som utnyttjar sin lagliga
            rätt att vara frånvarande p.g.a. exempelvis politiska uppdrag.
          </p>
          <p xml:id="i-WEbX1xiRGRW8ePu5JCV4zT">
            Risken är uppenbar att anställda i upphandlade verksamheter blir
            rädda för att ta på sig fackliga eller politiska uppdrag eller
            på annat sätt riskera att betraktas som obekväma av arbetsgivaren,
            eftersom det kan leda till att de blir av med jobbet vid nästa
            upphandling.
          </p>
          <p xml:id="i-3PiFZDqrtpmdVeaaaQESgA">
            Fackförbunden Kommunal och Seko har försökt lösa frågan via kollektivavtal,
            men det är uppenbart att det inte är tillräckligt. Problemet kvarstår
            och för att komma till rätta med detta krävs ändrad lagstiftning.
          </p>
          <p xml:id="i-HDocQshogHTUUjz5yyWfcP">
            Vänsterpartiet har vid upprepade tillfällen lagt fram förslag
            om att lagstiftningen bör ändras i syfte att stärka anställningsskyddet
            vid upphandlingar och därigenom motverka de problem som redogjorts
            för här. Arbetsmarknadsutskottet har dock avstyrkt våra yrkanden
            med hänvisning till dels vissa befintliga skyddsregler i LAS och
            MBL, dels parternas möjligheter att reglera frågan om arbetstagarnas
            rättigheter vid övergång av verksamhet i kollektivavtal. Dessutom
            hänvisar utskottet till EU-rättsliga regler som är specifika för
            kollektivtrafikområdet (bet. 2016/17:AU7). Vänsterpartiet kan
            konstatera att de befintliga skyddsreglerna inte är tillräckliga
            och att parterna inte haft förmåga att lösa problemet avtalsvägen.
            Vi kan även konstatera att de nya möjligheterna att ställa arbetsrättsliga
            krav i upphandlingar, som beslutades av riksdagen i maj 2017,
            endast omfattar den s.k. hårda kärnan, och därmed inte innefattar
            möjlighet att ställa krav på personalövertagande. Vi väljer därför
            att lägga fram vårt förslag på nytt.
          </p>
          <p xml:id="i-1577vDU8mj3AaadHAiWc9L">
            Den arbetsrättsliga lagstiftningen, LAS och MBL, samt lagen om
            offentlig upphandling bör skrivas om, så att anställda skyddas
            mot godtyckliga uppsägningar vid byte av entreprenör i samband
            med upphandlingar. Detta bör riksdagen ställa sig bakom och ge
            regeringen till känna.
          </p>
          <head type="h1" xml:id="i-6fKkixqyrJGozsh8c78dum">
            6 En bättre arbetsmiljö för ett mänskligare arbetsliv
          </head>
          <p xml:id="i-W7PCGwFVmyejjQM5VUV7uH">
            I dag är en god arbetsmiljö inte verklighet för alla på arbetsmarknaden.
            Arbetsmiljön försämrades snabbt under 1990-talet, sedan i ett
            långsammare tempo och med en viss återhämtning mot slutet av 2000-talet.
            Men efter 2011 försämrades arbetsmiljön igen, främst för kvinnor
            i arbetaryrken. Skillnaderna mellan högre tjänstemän och arbetare
            inklusive kvinnor i lägre tjänstemannayrken fortsätter att öka
            (LO: Arbetsmiljö 2014 – klass &amp; kön). Samtidigt skiljer sig arbetsvillkoren
            mellan olika grupper av tjänstemän. Kvinnor i tjänstemannayrken
            har i dubbelt så hög utsträckning som män i tjänstemannayrken
            arbeten med hög anspänning (höga krav och låg kontroll). Kvinnor
            i tjänstemannayrken drabbas även i högre utsträckning än män i
            samma grupp av arbetsrelaterade besvär (TCO: Tjänstemännens arbetsförhållanden,
            2016).
          </p>
          <p xml:id="i-RTgF9ZKuK8pj7J1UTxqXDK">
            Maktförskjutningen på arbetsmarknaden till arbetsgivarnas förmån,
            ökade lönsamhetskrav i näringslivet och resursbrist i offentlig
            verksamhet har inneburit att nya hierarkiska organisationer växt
            fram. Allt fler arbetsplatser kännetecknas i dag av slimmade organisationer
            med hårt styrt och utarmat arbete (arbete som har fått lägre krav
            på faktisk kompetens, som innehåller låg grad av lärande och hög
            grad av repetitiva moment), högt arbetstempo, höga prestationskrav
            och små möjligheter för arbetstagarna att påverka sin arbetssituation.
          </p>
          <p xml:id="i-FH1qhsAypMkRxu41YfANnx">
            Besparingar och rationaliseringar medför ofta att stressen och
            hetsen ökar på arbetsplatserna. Forskningen visar på samband mellan
            arbetsrelaterad ohälsa och slimmade organisationer med höga prestationskrav
            och bristen på demokrati i arbetslivet. Bristen på inflytande
            har blivit en riskfaktor för ökad ohälsa i arbetslivet. Inom de
            flesta branscher och för alltför många arbetstagare gäller att
            kraven i arbetslivet har ökat samtidigt som det egna inflytandet
            har minskat. Hög arbetsbelastning, stress och låg bemanning leder
            till skador, ohälsa och arbetsolyckor, i en del fall med dödlig
            utgång.
          </p>
          <p xml:id="i-5JtWQYKETYKnd31VSPA4ST">
            Arbetsmiljöverkets rapport över anmälda arbetsskador under 2016
            visar på en fortsatt ökning av arbetssjukdomar orsakade av sociala
            och organisatoriska problem. Ökningen är större bland kvinnor
            än bland män. Av de nya arbetssjukdomar som anmäldes avseende
            kvinnliga arbetstagare orsakades så mycket som 46 procent av psykosociala
            faktorer. I Arbetsmiljöverkets rapport Arbetsorsakade besvär (2016)
            framgår att mer än var femte sysselsatt någon gång under det senaste
            året upplevt att de har fysiska eller psykiska besvär som orsakats
            av deras arbete. Bland kvinnor är det drygt var fjärde som upplevt
            sådana besvär. Jämfört med motsvarande studie år 2014 innebär
            detta en betydande ökning – framför allt när det gäller besvär
            orsakade av stress och andra psykiska påfrestningar. Sådana försämringar
            av arbetsmiljön leder i förlängningen till ökade sjukskrivningar,
            vilket bekräftas av Försäkringskassans statistik som visar på
            fortsatt höga sjukskrivningstal. Mest ökar sjukskrivningarna orsakade
            av psykisk ohälsa, vilka nu utgör den största diagnosgruppen för
            nybeviljad sjukersättning för både kvinnor och män.
          </p>
          <p xml:id="i-G8vm7aiHkMpGy1gAqHrXDR">
            Många människor trivs förstås på sina arbeten och det har gjorts
            stora framsteg, särskilt gällande den fysiska arbetsmiljön. Men
            ofta tas framsteg i arbetsmiljöfrågor för givna när den genomsnittliga
            levnadsstandarden förbättras. Så borde det också vara, men i praktiken
            är framgångar, t.ex. den långsiktiga nedgången i antalet dödsolyckor,
            något som måste kämpas fram och upprätthållas. Det är hög tid
            att ta tag i såväl gamla kvardröjande som nya och växande problem
            och vända utvecklingen.
          </p>
          <p xml:id="i-KgA1VtC21EBHKHfPt1eGmv">
            Utvecklingen under den borgerliga regeringen 2006–2014 innebar
            en kraftig försvagning av det förebyggande arbetsmiljöarbetet.
            Anslagen till Arbetsmiljöverket skars ner, medlen för den kvalificerade
            skyddsombudsutbildningen togs bort och Arbetslivsinstitutet lades
            ned.
          </p>
          <p xml:id="i-XUuQDdy5nYF5sRjuxMCHru">
            Den nuvarande regeringen har vidtagit ett antal åtgärder för
            att stärka och utveckla arbetsmiljöarbetet. Under 2015 tog regeringen,
            i samråd med arbetsmarknadens parter, fram en arbetsmiljöstrategi
            för det moderna arbetslivet (skr. 2015/16:80). Strategin pekar
            ut en riktning för arbetsmiljöarbetet men innehåller också konkreta
            åtgärder såsom nya uppdrag till Arbetsmiljöverket, två utredningar
            och inrättande av ett dialogforum med arbetsmarknadens parter.
            Vid sidan av detta har regeringen, i samarbete med Vänsterpartiet,
            förstärkt Arbetsmiljöverkets anslag och ökat det statliga bidraget
            för regionala skyddsombud. Därutöver inrättas en ny myndighet
            för arbetsmiljökunskap, en viktig och efterlängtad funktion som
            helt saknats i Sverige sedan den borgerliga regeringen 2007 lade
            ner Arbetslivsinstitutet.
          </p>
          <p xml:id="i-TQZnaAaRKWTLAyRqfkBzo8">
            Vänsterpartiet välkomnar regeringens ambitioner på arbetsmiljöområdet.
            Det är en välbehövlig kursändring efter den borgerliga regeringens
            högst medvetna försvagning av det förebyggande arbetsmiljöarbetet.
            Vi kan dock konstatera att det finns ett behov av att göra mer
            inom arbetsmiljöområdet, inte minst för att vända utvecklingen
            av sjuktal och olyckor relaterade till brister i arbetsmiljön.
            I denna motion lyfter vi fram ett antal förslag för en bättre
            arbetsmiljö.
          </p>
          <head type="h2" xml:id="i-MMrKUMbDLpDcF3FAPiMkgY">
            6.1 Företagshälsovård åt alla arbetstagare
          </head>
          <p xml:id="i-KYJJF9K45p5nPAaKohTyXG">
            Företagshälsovården är en viktig aktör i välfärdssamhället, till
            nytta för såväl arbetsgivare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livskvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företagshälsovård som alla arbetstagare har tillgång till en investering
            som kan ge positiv utdelning också statsfinansiellt.
          </p>
          <p xml:id="i-7nxsTTizzxNzusp6rQvsjC">
            Enligt 3 kap. 2c § arbetsmiljölagen (1977:1160) ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företagshälsovård menas en oberoende expertresurs
            inom områdena arbetsmiljö och rehabilitering. Företagshälsovården
            ska särskilt arbeta för att förebygga och undanröja hälsorisker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa.
          </p>
          <p xml:id="i-WwgB3r5yFCj6EyYTRmEqhj">
            Enligt 12 § Arbetsmiljöverkets föreskrift om systematiskt arbetsmiljöarbete
            (AFS 2001:1) ska arbetsgivaren anlita företagshälsovård eller
            motsvarande sakkunnig hjälp utifrån när kompetensen inom den egna
            verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företagshälsovård eller motsvarande sakkunnig hjälp anlitas ska
            den vara av tillräcklig omfattning och ha tillräcklig kompetens
            och tillräckliga resurser för detta arbete.
          </p>
          <p xml:id="i-XFkpVJdQwfCMZsuBhRLpbk">
            Trots en relativt tydlig lagstiftning har i dag allt färre arbetstagare,
            drygt 60 procent, tillgång till företagshälsovård på sin arbetsplats,
            en minskning sedan 2013. Detta ska jämföras med slutet av 1980-talet,
            då närmare 90 procent av arbetstagarna omfattades av företagshälsovård.
            Av de som har tillgång till företagshälsovård är det bara en tredjedel
            som uppfattar att företagshälsovården spelar en roll i arbetet
            med att förbättra arbetsmiljön på arbetsplatsen (Arbetsmiljöverket:
            Arbetsmiljön 2015, rapport 2016:2).
          </p>
          <p xml:id="i-3sCEF9vbXhwncLbfkntG8f">
            Tillgången till företagshälsovård följer de vanliga klass- och
            könsgränserna. LO-förbundens medlemmar, särskilt kvinnor på mindre
            arbetsplatser och i branscher med många deltider, tidsbegränsade
            anställningar, inhyrningar och arbete på obekväm arbetstid, är
            de som har sämst tillgång till företagshälsovård. Den lägsta tillgången
            till företagshälsovård finns bland kvinnor i arbetaryrken i den
            privata servicesektorn. Av dessa arbetstagare hade enbart 33 procent
            tillgång till företagshälsovård via sin arbetsplats (LO: Företagshälsovård
            – en handledning från LO och LO-förbunden, 2013).
          </p>
          <p xml:id="i-R2U4HEDq5LG86dxi6CiiH">
            Ett problem, vid sidan av att många arbetsgivare tenderar att
            bortse från såväl lagstiftning som föreskrifter, är att arbetsgivare
            ofta saknar kunskap om företagshälsovårdens roll i det systematiska
            förebyggande arbetsmiljöarbetet. Alltför många arbetsgivare väljer
            därför det som blir billigast och tecknar s.k. nollavtal med företagshälsovården,
            vilket innebär att arbetsgivaren beställer insatser vid behov.
          </p>
          <p xml:id="i-jm72qzXtn9nxsh9yxwjLo">
            Nollavtalen innebär dels att arbetstagarna i många fall inte
            känner till att de har tillgång till företagshälsovård, dels att
            företagshälsovården inte ges förutsättningar att fungera på ett
            bra sätt. Företagshälsovården lär inte känna arbetsplatsen, kan
            inte förse de lokala parterna med återkoppling, kan inte medverka
            i förändringsarbete och kan inte heller reagera på tidiga signaler
            om arbetsrelaterad ohälsa. Nödvändiga och behövliga arbetsanpassningar
            blir därmed inte av eftersom företagshälsovården i vissa fall
            inte har mandat att ta kontakt med arbetsplatsen. Sammantaget
            urholkas värdet av företagshälsovården.
          </p>
          <p xml:id="i-AdAJUFuUCDPyzcb4wMKacg">
            Vänsterpartiet anser att alla arbetstagare ska ha tillgång till
            en kvalitetssäkrad företagshälsovård med branschkunskap som arbetar
            med strategiskt förebyggande arbetsmiljöarbete. Det är dels en
            rättvisefråga, dels en förutsättning för att fler människor ska
            orka arbeta fram till 65 år eller längre.
          </p>
          <p xml:id="i-HEv8ddePTd1jX9LDV55RGz">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap 2 c § AML – vara en oberoende expertresurs inom områdena
            arbetsmiljö och rehabilitering.
          </p>
          <p xml:id="i-MNY11szJcXP7egHEaeKuWa">
            Arbetsmarknadens parter bör ha en central roll i arbetet med
            att säkerställa att alla arbetstagare får tillgång till en kvalitetssäkrad
            företagshälsovård.
          </p>
          <p xml:id="i-HEY71ZmdzY6zYnCfrBuBdR">
            Regeringen bör tillsätta en utredning med uppdrag att, i samverkan
            med arbetsmarknadens parter, ta fram förslag på hur en lagstiftad,
            obligatorisk, effektiv, kvalitetssäkrad och branschkunnig företagshälsovård
            som omfattar alla arbetstagare kan skapas. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-5oiG487f18EYhZQLmttdNj">
            6.2 Lag mot mobbning i arbetslivet
          </head>
          <p xml:id="i-FUN52yYR9BADFU17dXKQH6">
            Enligt Arbetsmiljöverket upplever ungefär var tionde arbetstagare
            att de är mobbade av sin chef eller av andra arbetstagare. Fler
            kvinnor än män upplever sig mobbade på sin arbetsplats (Arbetsorsakade
            besvär 2016). Mobbning på jobbet är ett stort och alltför lite
            uppmärksammat arbetsmiljöproblem med allvarliga konsekvenser för
            de drabbade. Det leder i första hand till stort psykiskt lidande,
            men ökar också risken att bli fysiskt sjuk. Forskare vid det danska
            centret för arbetsmiljö har visat att kränkningar på jobbet har
            samma effekt som posttraumatisk stress. Förutom det personliga
            lidandet som mobbningen i arbetslivet innebär kostar det samhället
            mångmiljardbelopp varje år i uteblivna inkomster, sjukersättningar
            och vårdkostnader.
          </p>
          <p xml:id="i-Kq8yWB9krUFD6YTLkM4vxf">
            Det är arbetsgivarens skyldighet att se till att det är en sund
            och säker arbetsmiljö på arbetsplatsen. Det handlar framför allt
            om att förebygga ohälsa. Arbetsgivarens arbetsmiljöarbete ska
            ske i samverkan med de anställda och i enlighet med föreskriften
            om systematiskt arbetsmiljöarbete, men arbetsgivaren är alltid
            ensamt ansvarig för att arbetsmiljön inte gör någon sjuk eller
            att någon råkar ut för en olycka.
          </p>
          <p xml:id="i-B6PxgkQoYyhSUnyifpEzaP">
            Om det finns organisatoriska och sociala problem på en arbetsplats
            finns det också stor risk att det uppstår mobbning. Det innebär
            i sin tur en stor risk för att den person som mobbas drabbas av
            ohälsa och sjukskrivning, med stora kostnader för den enskilde
            och för samhället som följd.
          </p>
          <p xml:id="i-481RNN4Etk3xafBuj2wDza">
            I dag saknas en tydlig lagstiftning som skyddar den som utsätts
            för trakasserier på jobbet. En lucka i lagstiftningen gör att
            anställda kan frysas ut och systematiskt mobbas av en chef eller
            av andra arbetstagare utan att någon ställs till svars. Enligt
            arbetsmiljölagen ska arbetsgivare arbeta förebyggande mot trakasserier
            och mobbning, men den arbetsgivare som inte prioriterat det förebyggande
            arbetet eller inte åtgärdat påtalad mobbing behöver i dag inte
            stå till svars ens om det går så långt att den drabbade blir sjukskriven.
          </p>
          <p xml:id="i-Y3CZs2bTnveQjvfqoUZ4XL">
            Den 31 mars 2016 trädde Arbetsmiljöverkets föreskrifter och allmänna
            råd om organisatorisk och social arbetsmiljö (AFS 2015:4) i kraft.
            Föreskrifterna ersatte därmed tidigare föreskrifter på området,
            däribland Arbetarskyddsstyrelsens föreskrifter (AFS 1993:17) om
            kränkande särbehandling i arbetslivet. De nya föreskrifterna innebär
            en förbättring såtillvida att de har ett organisatoriskt angreppssätt
            och ett vidare kränkningsbegrepp. Av föreskrifterna framgår att
            arbetsgivare ska vidta åtgärder för att motverka kränkande särbehandling
            och se till att det finns rutiner för hur sådana kränkningar ska
            hanteras på arbetsplatsen.
          </p>
          <p xml:id="i-TpsPU21Zy2u6ULYKtY4sw1">
            Vänsterpartiet välkomnar de nya föreskrifterna men anser, i likhet
            med flera fackliga organisationer, att de är otillräckliga för
            att skydda den som utsätts för kränkande särbehandling på jobbet.
            Problemet är att arbetsmiljölagen är en förvaltningsrättslig lag
            som reglerar förhållandet mellan staten och arbetsgivaren. Arbetsmiljölagen
            ger ingen lösning eller upprättelse i form av erkännande eller
            ekonomiskt skadestånd till den som blivit trakasserad. För att
            kunna få sin rätt prövad i domstol behövs det en arbetsrättslig
            lag.
          </p>
          <p xml:id="i-2RFkZbnJhyewKob4nre2zU">
            I mars 2014 fattade riksdagen beslut om att regeringen bör återkomma
            med förslag om hur mobbning och trakasserier i arbetslivet ska
            minska. Varken den förra eller den nuvarande regeringen har ännu
            lagt fram några sådana förslag, trots riksdagens tillkännagivande.
            Det är hög tid att regeringen tar problemet med mobbning i arbetslivet
            på allvar.
          </p>
          <p xml:id="i-C8CK8RSx2xf1RPPPjdTBEf">
            Vänsterpartiet anser att arbetsrätten behöver stärkas så att
            de drabbade kan få sin sak prövad samt få upprättelse och ekonomiskt
            skadestånd. Därför behövs en ny lag mot trakasserier i arbetslivet.
            Fackförbundet Vision har formulerat ett förslag på hur en sådan
            lagstiftning skulle kunna utformas. Vi anser att förslaget är
            en bra utgångspunkt för ett kommande lagstiftningsarbete.
          </p>
          <p xml:id="i-4Au5wuu6qaY1QFeHZf52o2">
            Regeringen bör tillsätta en utredning med uppdrag att ta fram
            förslag till en ny lag mot trakasserier i arbetslivet. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-AP4G7ea3c7zvt8KXd8ZiE6">
            7 Bättre arbetstider för ett mänskligare arbetsliv
          </head>
          <p xml:id="i-LKKjFJSNNNhstZuw4UVQBz">
            Full sysselsättning är målet med Vänsterpartiets ekonomiska politik.
            Men det räcker inte att alla som vill och kan arbeta har möjlighet
            till det. Goda arbetsvillkor är ett minst lika viktigt mål för
            vår politik.
          </p>
          <p xml:id="i-7nxyNLDtgWqTwRQ6rBsuqw">
            Dagens arbetsliv präglas för många människor av ökad intensitet,
            stress och högt tempo. De senaste decennierna har arbetsplatserna
            slimmats och effektiviserats i stor utsträckning. De som har jobb
            har ofta svårt att kombinera förvärvsarbete med föräldraskap,
            familj och fritid – tiden räcker inte till. Många arbetstagare
            tvingas dessutom arbeta övertid. Samtidigt går hundratusentals
            människor arbetslösa eller arbetar ofrivillig deltid. Så ska det
            inte behöva vara.
          </p>
          <p xml:id="i-WweHpVfBRRpSA5oRcVtS8m">
            Det måste vara möjligt för både kvinnor och män, i arbetaryrken
            och i tjänstemannayrken, att kombinera heltidsarbete med föräldraskap,
            familj och fritid utan att slita ut sig. Vi behöver ett mänskligt
            och rättvist samhälle där människor har reella möjligheter att
            utvecklas och leva berikande liv. Vi behöver ett mänskligare arbetsliv
            med plats för fler, där människor inte slits ut i förtid utan
            orkar jobba till pensionsåldern. Ett ökat inflytande för arbetstagarna
            vad gäller arbetstidens förläggning och omfattning är därför av
            central betydelse för att åstadkomma goda arbetsvillkor, en bra
            arbetsmiljö och ett mer hållbart arbetsliv. I denna motion lyfter
            vi fram ett antal förslag för bättre arbetstider som kan bidra
            till ett mänskligare arbetsliv.
          </p>
          <head type="h2" xml:id="i-KU42ieBu8SjWgUS1MwZJK9">
            7.1 Generell arbetstidsförkortning
          </head>
          <p xml:id="i-37wu7ndfVeSVVrtp3M88A7">
            Arbetarrörelsens kamp för kortare arbetsdag började redan i slutet
            av 1800-talet. Kravet var 8 timmars arbete, 8 timmars frihet och
            8 timmars vila. Under 1900-talet förkortades den lagstadgade veckoarbetstiden
            stegvis till 40 timmar. Lagstiftningen föregicks av kollektivavtalsreglerad
            arbetstidsförkortning inom vissa delar av arbetsmarknaden. Sedan
            1973 har normalarbetsveckan om 40 timmar varit oförändrad för
            större delen av arbetsmarknaden, trots en enorm ökning av vinster
            och produktivitet i näringslivet.
          </p>
          <p xml:id="i-GK6w6Ya5giwES4Uxj6a95k">
            I dag är det få som aktivt driver frågan om en generell arbetstidsförkortning.
            Frågan finns inte på dagordningen på samma sätt som tidigare och
            har inte utretts på mer än ett decennium. Förklaringarna är flera.
            Globaliseringen har ökat konkurrenstrycket på den svenska ekonomin
            i allmänhet och på tillverkningsindustrin i synnerhet. För att
            klara sig i den internationella konkurrensen går det inte att
            sänka arbetstiden, är budskapet. Samtidigt är internationell konkurrens
            i sig inget nytt, och såväl arbetstid som produktivitet är i ständig
            förändring under påverkan från olika tendenser på nationell och
            global nivå. Mycket talar för att vi nu står inför en ny våg av
            automatisering som höjer produktiviteten och innebär att vissa
            arbeten försvinner.
          </p>
          <p xml:id="i-JegytBSYDFXgUpuMofbHRu">
            Därutöver är kapitalägarnas och kapitalförvaltarnas maktposition
            i dag starkare än på mycket länge. Fackföreningsrörelsen har försvagats
            och den politiska diskursen präglas av krav på ökad flexibilitet
            från arbetsgivarens perspektiv, fler arbetade timmar, stärkt konkurrenskraft
            genom pressade löner och arbetsvillkor, och ekonomisk tillväxt
            utan hänsyn till fördelningsaspekter och bredare sociala kostnader.
            Debatten handlar främst om hur vi ska få fler att arbeta mer och
            längre, men saknar ofta ett klass- och könsperspektiv: det är
            stora skillnader mellan olika gruppers reella möjligheter att
            jobba högt upp i åren, eller att arbeta så många timmar som man
            egentligen skulle önska på den reguljära arbetsmarknaden. Borgerlighetens
            recept för att komma till rätta med den ökade stressen i arbetslivet
            har inriktats på livsstilslösningar för dem med mer resurser,
            genom införandet av skattereduktioner för ”hushållsnära tjänster”.
            De fackliga organisationerna, som tidigare varit drivande i arbetstidsförkortningsfrågan,
            har länge pressats till försvarskamp och i den grad det har varit
            möjligt med offensiva krav i stället prioriterat löneökningar,
            extra semesterdagar, rätt till heltid och fasta anställningar
            i avtalsrörelserna.
          </p>
          <p xml:id="i-PPX2PRrip8SE1pooaYzyHW">
            Vänsterpartiet vill ha ett mänskligt och rättvist samhälle där
            människor har reella möjligheter att utvecklas och leva berikande
            liv. Vi vill ha en hållbar arbetsmarknad där människor orkar jobba
            till pensionsåldern utan att slitas ut i förtid. Vi vill ha bättre
            förutsättningar för par att leva jämställt. Kortare arbetstid
            – en generell arbetstidsförkortning – vore ett avgörande steg
            i en sådan progressiv och frihetsvidgande utveckling.
          </p>
          <p xml:id="i-BxM3Mai7SmVpSDnba7SiXE">
            Förutsättningarna för en generell arbetstidsförkortning är goda.
            Produktiviteten har fördubblats i Sverige sedan 1970-talet. Samtidigt
            har löneandelen av det samlade produktionsresultatet sjunkit.
            Det ekonomiska utrymmet för en arbetstidsförkortning med bibehållen
            lönenivå är alltså betydande i ekonomin som helhet. För att det
            utrymmet ska komma alla på arbetsmarknaden till del behövs det
            en lagstadgad arbetstidsförkortning som utjämnar klyftorna mellan
            de grupper på arbetsmarknaden som har avtalsreglerad arbetstidsförkortning
            och de grupper som inte har det. Vänsterpartiet anser att förkortningen
            ska ske på ett sådant sätt att arbetstagarnas inkomster inte minskar.
          </p>
          <p xml:id="i-3B4HYng3ANMUmHRnHF5XQf">
            Samtidigt som förutsättningarna för en generell arbetstidsförkortning
            är goda är behovet av en arbetstidsförkortning stort. Arbetslivet
            präglas i dag av ökad intensitet, stress och högt tempo. Detta
            leder i sin tur till ohälsa, stressrelaterade sjukdomar och sjukskrivningar.
            Den ojämställda fördelningen av det obetalda hemarbetet mellan
            kvinnor och män kvarstår, liksom det faktum att fler kvinnor än
            män arbetar deltid, vilket minskar kvinnors ekonomiska självständighet.
            Utöver detta kräver jordens ekologiska bärkraft ett annorlunda
            konsumtionsmönster med lägre förbrukning av icke förnybara resurser.
            En generell arbetstidsförkortning skulle bidra till att minska
            ohälsan, öka jämställdheten, minska klyftorna på arbetsmarknaden
            och bidra till en hållbar utveckling.
          </p>
          <p xml:id="i-Qs9R6iN5QKTQpKMn6F4eWJ">
            Frågan om en ytterligare arbetstidsförkortning har diskuterats
            med varierande intensitet sedan normalarbetsveckan om 40 timmar
            infördes 1973. Det har tillsatts en mängd statliga utredningar
            men ingenting har hänt. Snart 45 år efter reformen har vi fortfarande
            40 timmars arbetsvecka som ordinarie arbetstid i arbetstidslagen,
            trots enorma produktivitets- och effektivitetsökningar.
          </p>
          <p xml:id="i-QibuLiVqfkeAGVdgu4bNY3">
            Vänsterpartiet har vid upprepade tillfällen motionerat om att
            införa en generell arbetstidsförkortning. Arbetsmarknadsutskottet
            har avslagit dessa motioner med motiveringen att det i första
            hand är arbetsmarknadens parter som bör komma överens om eventuella
            arbetstidsförkortningar samt att Arbetsmiljöverkets föreskrift
            om organisatorisk och social arbetsmiljö (AFS 2015:4) är ett tillräckligt
            skarpt verktyg för att motverka ett ohälsosamt arbetstidsuttag
            (2016/17:AU10). Vi menar att dessa argument inte håller. Vänsterpartiet
            vill därför på nytt lyfta frågan om en generell arbetstidsförkortning.
            Det har alltid funnits ett växelspel mellan arbetslivets organisering,
            utformning av och krav i kollektivavtal, den allmänna debatten
            i samhället och de lagar som styr arbetstiderna. I grunden handlar
            detta om avgörande vägval för vårt samhälle. Det handlar om hur
            vi organiserar ekonomin och vilka värden som ska vägleda oss in
            i framtiden. De flesta skulle skriva under på att vi arbetar för
            att kunna leva gott – inte lever för att arbeta till varje pris.
            Ändå återspeglas detta sällan eller aldrig i samhällsdebatten.
            En samhällsdebatt om arbetstiden är viktig, och det är viktigt
            att den har ett gott och mångsidigt faktaunderlag.
          </p>
          <p xml:id="i-Bx73xwhx3MPrgSZgj6Z2Kc">
            Som ett första steg mot en generell arbetstidsförkortning föreslår
            Vänsterpartiet en nationell satsning som innebär att staten avsätter
            medel för 6 timmars arbetsdag på ett arbetsställe i varje kommun
            och landsting i Sverige. Satsningen är frivillig för kommuner
            och landsting. Respektive länsstyrelse tar emot ansökningar och
            administrerar satsningen. Satsningen kan ske inom t.ex. barnomsorgen,
            sjukvården, äldreomsorgen och socialtjänsten. Arbetstidsförkortningen
            ska omfatta alla yrkeskategorier på arbetsstället, med en maxgräns
            på 75 personer. Undantag kan göras för personer som har arbetsledande
            befattningar. Satsningen med arbetstidsförkortning kan också ske
            på en större enhet (exempelvis på ett sjukhus). Satsningen ska
            pågå i tre år för att sedan utvärderas.
          </p>
          <p xml:id="i-VjAeiYJPFczsQoxUfvvAsF">
            Regeringen bör tillsätta en utredning med uppdrag att se över
            möjligheterna för en generell arbetstidsförkortning. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-SFLF81pCku5RmGeBFhtrVS">
            7.2 Stärkt rätt till heltid
          </head>
          <p xml:id="i-FCvdtqBS9w6GnEvcAmkhQg">
            Det ska vara möjligt för alla som arbetar att försörja sig på
            sitt arbete. För den som är hänvisad till att jobba deltid är
            det ofta en omöjlighet att klara sin egen och eventuella barns
            försörjning. Att jobba deltid innebär i praktiken ofta att man
            blir beroende av någon annan för att klara sig.
          </p>
          <p xml:id="i-RZA4tnMHsPn4WZXJELNGgR">
            Mer än en miljon personer, nästan var fjärde sysselsatt, arbetar
            deltid. Nästan 70 procent av dem som arbetar deltid är kvinnor
            (SCB AKU, Andra kvartalet 2016). Antalet heltidsarbetande kvinnor
            har visserligen ökat över tid, men mönstret är fortfarande tydligt:
            kvinnor arbetar deltid i betydligt större utsträckning än män.
            Orsakerna till deltidsarbete varierar, men var tredje deltidsarbetande
            vill och kan jobba mer än de timmar de erbjuds av sin arbetsgivare.
            Det är framför allt i kvinnodominerade yrken inom vård, omsorg
            och privat tjänstesektor som deltider är det enda som erbjuds,
            ofta i form av otrygga anställningar som timvikariat eller behovsanställningar.
            Detta är en av de mest grundläggande orsakerna till de stora inkomstskillnaderna
            mellan kvinnor och män.
          </p>
          <p xml:id="i-UjUcmQBPS1xGHuz1tdNP5V">
            Deltidsarbete innebär inte bara en lägre inkomst. Personer som
            arbetar deltid har också sämre utvecklingsmöjligheter i arbetet,
            sämre löneutveckling och lägre ersättning från socialförsäkringarna,
            arbetslöshetsförsäkringen och pensionssystemet.
          </p>
          <p xml:id="i-QCqPa2sintA9rbZZmMikMa">
            I branscher där det mest är män som arbetar har det under lång
            tid varit möjligt att organisera arbetet utan att män i någon
            större utsträckning arbetar deltid mot sin vilja. Det måste också
            vara möjligt inom kvinnodominerade branscher. Det är ohållbart
            att den som väljer ett visst yrke ska vara hänvisad till deltidsjobb
            bara för att det är smidigare för arbetsgivaren. Möjligheten att
            arbeta deltid för den som så önskar ska naturligtvis finnas kvar.
            Men normen att en anställning ska vara på heltid måste stärkas.
            Det är en central jämställdhetsfråga att också undersköterskor,
            servitriser och butiksbiträden ska kunna leva på sin lön.
          </p>
          <p xml:id="i-KwffkN6AcP4H1D1voxwNP2">
            Frågan om hur rätten till heltidsanställning ska kunna stärkas
            har varit föremål för en statlig utredning, den s.k. Heltidsutredningen.
            I november 2005 överlämnades betänkandet Stärkt rätt till heltidsanställning
            (SOU 2005:105) med förslag om en lag om heltidsanställning. Utredningen
            ledde dock aldrig till någon lagstiftningsåtgärd och problemet
            kvarstår.
          </p>
          <p xml:id="i-GWLPP47xEdwpk2Kro9deWw">
            Vänsterpartiet har vid upprepade tillfällen motionerat om att
            rätten till heltid ska stärkas genom att lagen om anställningsskydd
            ändras så att heltid blir norm, medan anställningar på deltid
            ska kunna ingås om parterna kommer överens om detta. Arbetsmarknadsutskottet
            har avslagit dessa motioner med motiveringen att frågan i första
            hand bör lösas av arbetsmarknadens parter genom förhandlingar
            och kollektivavtal. Utskottet har även hänvisat till att en stor
            del av det offentligas insatser i frågan sker genom kommuner och
            landsting som avtalande arbetsgivarpart (2016/17:AU7).Våren 2016
            tecknade SKL ett treårigt avtal med Kommunal. Avtalet innehåller
            flera delar som syftar till ökat heltidsarbete, bl.a. att tillsvidareanställningar
            på heltid ska eftersträvas vid nyanställning.
          </p>
          <p xml:id="i-3do3QRvuFMp4V7DogKPRif">
            Vänsterpartiet menar att detta är vällovligt och ett bra steg
            på vägen. För att alla på arbetsmarknaden ska omfattas av rätt
            till heltid krävs dock lagstiftning. Deltid ska vara en möjlighet
            – inte ett tvång.
          </p>
          <p xml:id="i-4PU7bHLfuszfio6MXZQCJ4">
            Rätten till heltid bör därför stärkas genom ändringar i lagen
            om anställningsskydd som gör heltid till norm, medan anställningar
            på deltid ska kunna ingås om parterna kommer överens om detta.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-8K5xdrudQqmwDL3Jrqiu1o">
            7.3 Ökat inflytande över arbetstidens förläggning
          </head>
          <p xml:id="i-XnVNAP8DHi42o8iyghkUZT">
            Hur länge och när vi arbetar är av stor betydelse. Forskning
            visar att ett ökat inflytande över arbetstiden, såväl dess förläggning
            som längd, kan bidra till minskad stress och därmed minskad uppkomst
            av stressrelaterade sjukdomar. Enskilda arbetstagares ökade inflytande
            över den egna arbetstiden måste gå att kombinera med effektivitet
            och flexibilitet i verksamheten. Det är nödvändigt för att kunna
            skapa ett utvecklande arbetsliv, ökad hälsa och ett mer jämställt
            samhälle.
          </p>
          <p xml:id="i-LD5Rp9MtD1tAXPgGJdpomm">
            Utvecklingen på senare tid har dock gått i motsatt riktning.
            Jobba tre timmar, fördriv några håltimmar och jobba sedan fyra
            och en halv timmar till. Ungefär så ser en arbetsdag ut för alltför
            många arbetstagare. Uppdelade arbetspass och jobb dygnet runt
            på scheman som helt styrs av krav på att alltid finnas till hands
            när patienterna, kunderna eller passagerarna ska servas och en
            allt hårdare kostnadspress har blivit vanligare. Inte minst arbetsgivare
            i servicebranscher som vård, omsorg och kollektivtrafiken har
            börjat stycka upp arbetsdagarna i flera korta delar, s.k. delade
            arbetspass eller split shift. En arbetsdag på sju och en halv
            timmar kan i praktiken bli mer än elva timmar. Det är en helt
            oacceptabel arbetssituation som slår sönder vardagen för människor.
          </p>
          <p xml:id="i-72G7H7d1kASSGs5j7m3yLc">
            Det finns gott om forskningsresultat som visar att kroppen tar
            stryk, sömnen rubbas, umgänget försvåras och att det är svårare
            att aktivt delta i det föreningsliv som är nödvändigt för vår
            demokrati, om vi har arbetstider som kräver för mycket av oss.
            Åtminstone om vi har det under en längre tid.
          </p>
          <p xml:id="i-5uBnVKLqBrxUac7Gw9nEEY">
            Regeringen bör därför tillsätta en utredning med uppdrag att
            se över lagstiftningen i syfte att öka arbetstagarnas inflytande
            över den egna arbetstidens förläggning. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-6ahQ8e8pNbhZFQK95HDNnu">
            7.4 Minska övertidsarbetet
          </head>
          <p xml:id="i-Foai2tWYoMBJ82FcWZzHEG">
            Även om skillnaderna har minskat under senare år, är lönearbetet
            fortfarande ojämnt fördelat mellan könen. Män lönearbetar nästan
            sex timmar mer per vecka än kvinnor. Under det andra kvartalet
            2016 uppgick det totala antalet arbetade timmar i genomsnitt till
            159,8 miljoner per vecka. Av det totala antalet arbetade timmar
            per vecka utgjordes 4,8 miljoner av övertidstimmar. Män stod för
            en majoritet av antalet arbetade timmar, såväl överenskommen arbetstid
            som övertid (SCB AKU Andra kvartalet 2016). Den skeva könsfördelningen
            försvårar en strukturell utjämning av fördelningen av lönearbete
            och hushållssysslor mellan män och kvinnor. Att utjämna skillnaderna
            i kvinnors och mäns betalda och obetalda arbete är centralt för
            att nå målet om ekonomisk jämställdhet.
          </p>
          <p xml:id="i-8xBWgDV7YvLbDZD4w5DyMo">
            Det finns emellertid en kvinnodominerad bransch där övertiden
            har blivit ett stort problem, nämligen vård och omsorg. Vårdförbundet
            vittnar om att övertiden ökat successivt under flera år, framför
            allt under sommaren. Övertiden för sjuksköterskor under sommarmånaden
            juli har stigit med omkring 85 procent under perioden 2009–2014
            (Vårdförbundets sommarrapport 2014). Det är förstås både ett enormt
            arbetsmiljöproblem och ett hot mot patientsäkerheten. Det visar
            också på behovet av fler anställda inom sjukvården.
          </p>
          <p xml:id="i-H2Q8Sax7PtUrUweyJzLZRF">
            Det är väl känt att stor arbetsbelastning under alltför många
            arbetstimmar i förlängningen påverkar hälsan negativt. Enligt
            Försäkringskassans statistik över sjukfall är stressrelaterad
            ohälsa den sjukfallsorsak som ökat mest under flera år. Ohälsa
            till följd av stress ökar i hela befolkningen, men i synnerhet
            hos kvinnor. Under 2010 märks en brytpunkt i denna grupp, efter
            vilken stressrelaterade psykiatriska diagnoser är vanligare än
            besvär i rörelseorganen. Det är inte acceptabelt att människor
            sliter ut sig i förtid för att de arbetar mer än vad som är rimligt.
            Det är en mycket viktig anledning till att försöka minska övertidsuttaget.
          </p>
          <p xml:id="i-Xu4cWTwtF5oCsez6B7tMVS">
            Ett annat viktigt skäl till att minska övertidsarbetet är den
            höga arbetslösheten. Enligt en undersökning från Unionen, som
            bygger på statistik från SCB, motsvarar den totala övertiden omkring
            117 000 jobb – mer än en fjärdedel av alla arbetslösa (Unionen
            2015). Det är inte rimligt att en del människor ska arbeta övertid
            i stor utsträckning medan andra tvingas att gå arbetslösa. Övertid
            ska enbart användas vid tillfälliga arbetsanhopningar, inte som
            ett sätt att hantera en alltför låg bemanning. Där ett mer eller
            mindre permanent utnyttjande av övertid sker bör en del av övertidsarbetet
            kunna omvandlas till nya anställningar.
          </p>
          <p xml:id="i-QVRTwnXRjWeRyYq9seLZPq">
            Arbetstiden regleras i arbetstidslagen (1982:673). Hela lagen
            eller delar av lagen får avtalas bort genom kollektivavtal, som
            dock inte får medföra att mindre förmånliga villkor tillämpas
            än vad som följer av EU:s arbetstidsdirektiv (2003/88/EG). Så
            har också skett för större delen av arbetsmarknaden. Sverige har
            ratificerat ILO:s konvention 154 och har därmed förbundit sig
            att främja kollektiva förhandlingar, men dagens övertidsregler
            bidrar inte till detta. Eftersom de innebär ett gynnande av arbetsgivare
            som väljer att inte teckna kollektivavtal riskerar de tvärtom
            att försvåra möjligheterna att teckna avtal och underminera kollektivavtalsmodellen.
          </p>
          <p xml:id="i-NRDBfA7dLXGhuYeKyoy8GU">
            För arbetsgivare som saknar kollektivavtal ligger taket för allmän
            övertid på maximalt 200 timmar per kalenderår. Utöver den allmänna
            övertiden är det tillåtet att ta ut extra övertid respektive extra
            mertid med högst 150 timmar per arbetstagare och kalenderår om
            det finns särskilda skäl för det och situationen inte har varit
            möjlig att lösa på annat rimligt sätt. Förutom den nämnda allmänna
            och extra övertiden kan kollektivavtalslösa arbetsgivare också
            ta ut nödfallsövertid under en längre tid än två dygn utan dispens
            från Arbetsmiljöverket.
          </p>
          <p xml:id="i-S8vNVwcdbZ7y7hPJ5DHuTv">
            Det är väl känt att övertidsarbete medför hälsorisker. Med de
            nuvarande reglerna, där det vare sig krävs dispens för extra övertid
            eller nödfallsövertid, riskerar vi att övertidsuttaget ökar och
            arbetsgivares vilja att teckna kollektivavtal minskar.
          </p>
          <p xml:id="i-5u3Tcyp9m4TpU51ft6GXrb">
            Vi ser behov av att minska övertidsuttaget. Taket för den allmänna
            övertiden bör sänkas till 150 timmar per arbetstagare och år.
            Detta bör riksdagen ställa sig bakom och ge regeringen till känna.
          </p>
          <p xml:id="i-8G5hzagvhLydgrExzrj4G8">
            Arbetsmiljöverkets tillsyn behöver också skärpas och hälsoaspekterna
            ska alltid beaktas när en arbetsgivare vill ta ut övertid utöver
            den allmänna. Det bör därför införas krav på dispens från Arbetsmiljöverket
            för uttag av extra övertid, inklusive mertid, och krav på tillstånd
            för nödfallsövertid under längre tid än två dygn. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-BiXYmEfGpodLjkXMUF54mD">
            7.5 Bättre och enklare regler om dygnsvila
          </head>
          <p xml:id="i-2jZjDzqjG4RPmStARQhoAD">
            Människan är inte anpassad för att vara vaken och arbeta på nätterna.
            Arbetstidslagen innehåller ett förbud mot nattarbete. Om de avtalsslutande
            parterna inte kommer överens om en annan förläggning av arbetstiderna
            är det lagen som gäller. Det ger arbetstagarna ett visst inflytande
            över arbetstidens förläggning. Vill arbetsgivaren förlägga arbetstiden
            på natten eller variera veckoarbetstiden måste denne förhandla
            och träffa överenskommelse om detta med den fackliga organisationen.
            Så sker också i stor utsträckning. Arbetsgivarna köper ökad flexibilitet
            och bättre avkastning på sina investeringar genom att erbjuda
            kortare arbetstid och/eller ekonomisk ersättning. Natt- och skiftarbete
            sliter dock hårt på människor. Det är därför viktigt med en tydlig
            skyddslagstiftning för personer som arbetar på obekväma och oregelbundna
            arbetstider.
          </p>
          <p xml:id="i-RuoDhFQssjYREtNREMmiaX">
            Enligt arbetstidslagen 13 § ska alla arbetstagare ha minst elva
            timmars sammanhängande ledighet under varje period om tjugofyra
            timmar (dygnsvila). I den dygnsvila som alla arbetstagare har
            rätt till ska tiden mellan midnatt och kl. 5 ingå. I 13 a § samma
            lag anges att med natt avses perioden mellan kl. 22 och kl. 6.
            Forskningen har visat att människokroppen på nätter är känsligare
            för störningar och att långa perioder av nattarbete kan vara hälsovådligt
            för arbetstagare och äventyra säkerheten på arbetsplatsen.
          </p>
          <p xml:id="i-Ni6AGRniS5n63T7euCFxHR">
            Mot bakgrund av det slitage på människor som det innebär att
            arbeta natt och att det är ologiskt och onödigt med två olika
            definitioner på natt i samma lag anser vi att lagen bör förbättras
            och förenklas. Arbetstidslagens 13 § bör därför ändras så att
            perioden som ska ingå i dygnsvilan blir densamma som i definitionen
            av natt i 13 a §, dvs. perioden mellan kl. 22 och kl. 6. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-QHb9evviKDTj6uHV3skzMJ">
            7.6 Jourtid
          </head>
          <p xml:id="i-a6kxCQC1oeL9e8GtbSRDc">
            Med arbetstid menas enligt arbetstidslagen (1982:673) att arbetstagaren
            står till arbetsgivarens förfogande på arbetsstället och utför
            arbete eller är beredd att börja arbeta om det behövs. Arbetstid
            kan vara ordinarie arbetstid, jourtid, övertid eller mertid. Utmärkande
            för den ordinarie arbetstiden och jourtiden är att den är planerad,
            t.ex. genom att ett arbetstidsschema görs upp. Övertiden och mertiden
            får däremot användas bara när arbetstiden behöver ökas tillfälligt.
            Jourtiden skiljer sig från den ordinarie arbetstiden genom att
            arbetstagaren inte utför något arbete utan bara finns tillgänglig
            på arbetsstället.
          </p>
          <p xml:id="i-8zXCxxqaiVLgWACbT7jzCJ">
            Enligt 6 § arbetstidslagen gäller följande beträffande jourtid:
            ”Om det på grund av verksamhetens natur är nödvändigt att en arbetstagare
            står till arbetsgivarens förfogande på arbetsstället för att vid
            behov utföra arbete, får jourtid tas ut med högst 48 timmar per
            arbetstagare under en tid av fyra veckor eller 50 timmar under
            en kalendermånad. Som jourtid anses inte tid då arbetstagaren
            utför arbete för arbetsgivarens räkning.”
          </p>
          <p xml:id="i-LmUoZt5pw9Ckp6GiJkPCHN">
            Med jourtid menas enligt lagen att arbetstagaren befinner sig
            på arbetsplatsen, beredd att börja arbeta om det behövs. Det är
            alltså en slags väntetid som får tas ut utöver den ordinarie arbetstiden.
            Jourtiden får inte utnyttjas för en mera generell ökning av arbetsinsatsen.
            Jourtid får bara förekomma i sådana verksamheter där det måste
            finnas personal tillgänglig om det inträffar något oförutsett,
            utan att det därmed är fråga om övertidsarbete. Som exempel kan
            nämnas sjukvården, socialvården och kriminalvården.
          </p>
          <p xml:id="i-Nffx2FK7x89V3DiTvGENGq">
            Enligt arbetstidslagens definition av jourtid äger således arbetsgivaren
            din tid, men du utför inte ett arbete. Därmed behöver jourtiden
            inte heller lönesättas som arbete, i stället utgår ersättning
            som kan variera beroende på gällande kollektivavtal, s.k. jourersättning.
          </p>
          <p xml:id="i-WhomJLdwSE1RAauvcKrR3X">
            Ett exempel på jourtid är s.k. sovande jour, vilket innebär att
            arbetstagaren ska befinna sig på sin arbetsplats sovande för att
            om behov uppstår vara tillgänglig för verksamheten. Detta är vanligt
            förekommande bland arbetstagare som arbetar inom LSS-området,
            exempelvis på service- och gruppboenden eller som personliga assistenter.
          </p>
          <p xml:id="i-6pMQuo7toarD1JiBr8nb9U">
            Den tid som arbetstagaren har jour ingår således inte i arbetstiden
            utan är förlagd utanför tjänstgöringstid och tjänstgöringsgrad.
            Arbetstidslagen beräknar dock jour som arbetstid, vilket innebär
            att möjligheten för dessa arbetsgrupper att kunna arbeta heltid
            sänks beroende på hur många timmar jour som den anställde har
            på sitt schema. Om den anställde har ett heltidsmått om 40 timmar
            per vecka, och har 8 timmar jourtid per vecka, så innebär det
            att den anställde enligt nuvarande regelverk aldrig kan uppnå
            en högre tjänstgöringsgrad än 80 procent. Den anställdes jourtid
            ”äter” därmed upp den ordinarie arbetstiden och förbrukar således
            den anställdes möjlighet att arbeta mer tid. Eftersom det är vanligt
            med fler än ett sovande jourpass i veckan utslaget under en längre
            schemaperiod kan den maximalt möjliga tjänstgöringsgraden bli
            ännu lägre. Det blir således svårt för de berörda arbetstagarna
            att kunna arbeta heltid.
          </p>
          <p xml:id="i-7hrtMBtSyVev4cwoByS2WH">
            När det gäller personlig assistans kompliceras förhållandena
            ytterligare då det är Försäkringskassan som beslutar om hur stor
            del jourtid som ingår i arbetet. Försäkringskassans ersättningsmodell
            baseras även på normen att sovande jour inte är betald arbetstid
            och ger därmed inte full ersättning för dessa timmar. Eftersom
            ersättningssystemet är uppbyggt kring dessa villkor kan detta
            svårligen lösas i förhandlingar mellan arbetsmarknadens parter.
            Det krävs därför en ändring av arbetstidslagen.
          </p>
          <p xml:id="i-C5Ctd3xPBqLTBtG1vErQi2">
            Konsekvenserna av nuvarande lagstiftning innebär dels att arbetstagarna
            inte får lön för jourtiden utan endast jourersättning (vilken
            kan variera beroende på kollektivavtal), dels att arbetstagarna
            har svårt att arbeta heltid eftersom jourtid förläggs utanför
            ordinarie tjänstgöringstid. Sammantaget påverkas arbetstagarnas
            inkomst och framtida pension negativt. De som drabbas är främst
            kvinnodominerade yrkesgrupper inom välfärdssektorn där sovande
            jour är vanligt förekommande, yrkesgrupper som redan i utgångläget
            har låga löner.
          </p>
          <p xml:id="i-UcDyHExNaiJFH7C4DSWmwm">
            Kommunal, som organiserar stora delar av de yrkesgrupper som
            drabbas av nuvarande regelverk, har tidigare drivit krav på att
            all tid på jobbet ska räknas som arbetstid och att lön ska utgå
            för jourtid. Arbetsgivarna har dock inte tillmötesgått detta krav.
            Istället har Kommunal fått igenom bättre jourersättning. Grundproblemet
            kvarstår således.
          </p>
          <p xml:id="i-3MzXbiF7nSQhdoh9iSCTsQ">
            Vänsterpartiet anser att det krävs en förändring av arbetstidslagen
            för att komma till rätta med de problem som lyfts fram här. Genom
            en förändring av arbetstidslagen skulle de kvinnodominerade yrkesgrupper
            som drabbas av nuvarande regelverk dels ges möjlighet att arbeta
            heltid, dels få lön för all den tid då de står till arbetsgivarens
            förfogande, även jourtid.
          </p>
          <p xml:id="i-WL2gmuf2dGVSNJko65pebp">
            Arbetstidslagen (1982:673) bör ses över med syfte att den tid
            som arbetsgivaren förfogar över, där den anställde förväntas vara
            på en av arbetsgivaren angiven plats som inte är i det egna hemmet,
            också ska betraktas som arbetstid och därmed definieras som utfört
            arbete. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-WgNpDbna7AKv4xYdJqj1hD">
            7.7 Rätt till utökad anställning för deltidsanställda vid mertidsarbete
          </head>
          <p xml:id="i-9MK9ap5zWGX7rMvKbjUoSi">
            Allt fler arbetsgivare har satt i system att omreglera tidigare
            heltidsanställningar till deltidsanställningar. Arbetsgivarens
            behov av arbetskraft tillgodoses efter en sådan förändring av
            att arbetstagarna får arbeta s.k. mertid. Med mertid avses sådan
            arbetstid som vid deltidsanställningar överstiger arbetstagarens
            ordinarie arbetstid enligt anställningsavtalet.
          </p>
          <p xml:id="i-8yrAjuSWzoQyF4k2aUHG1e">
            En förutsättning för ett erbjudande om sådant mertidsarbete är
            inte sällan att arbetstagaren är lojal, foglig och okritisk. Genom
            denna ordning är det arbetstagarna som får bära hela risken. Arbetsgivaren
            behöver inte längre planera sin verksamhet i förväg, utan kan
            bedöma behovet av arbetskraft dag för dag trots att verksamheten
            kan planeras på annat sätt. Arbetsgivarnas omfattande flexibilitet
            uppkommer därmed på bekostnad av arbetstagarna som fråntas sin
            grundtrygghet. Arbetstagarnas rättigheter behöver förstärkas betydligt
            på detta område.
          </p>
          <p xml:id="i-RRFVG6FKC6SVwKhp9A676o">
            I norsk arbetstidslagstiftning finns sedan 2013 en reglering
            för att förbättra villkoren för deltidsanställda. Regleringen
            ger deltidsanställda som arbetat mertid rätt att utöka sin anställning.
            En gång per år beräknas den faktiska arbetstiden. Om den är högre
            än den avtalade deltiden utökas deltidstjänsten. Anställningen
            övergår därmed till en sysselsättningsgrad som motsvarar faktiskt
            arbetad tid (jfr Lov om arbeidsmiljö, arbeidstid og stillingsvern,
            kapitel 14, § 14-4 a och 14-4 b).
          </p>
          <p xml:id="i-7tcFNinPdgso8CwgE3fSLr">
            Den norska arbetstidslagstiftningen, som ger rätt till utökad
            anställning vid mertidsarbete, är ett konkret sätt att komma till
            rätta med problematiken kring deltidsarbete på arbetsgivarens
            villkor.
          </p>
          <p xml:id="i-RtyBc93vpLawAL3CvAiCoe">
            Fackförbundet Seko har, som första svenska fack, tagit intryck
            av den norska lagstiftningen i syfte att förbättra villkoren för
            sina deltidsanställda medlemmar. I avtalsförhandlingarna mellan
            Seko och Almega IT och Telekomföretagen våren 2016 drev Seko krav
            på att mertid skulle ge utökad anställning. Sekos krav var formulerat
            på följande sätt: ”För deltidsanställda arbetstagare som kontinuerligt
            arbetat mer än sin avtalade sysselsättningsgrad skall anställningen
            övergå till sysselsättningsgrad som motsvarar faktiskt arbetad
            tid.” Enligt Sekos förslag skulle avstämning ske varje sexmånadersperiod,
            varvid anställningen skulle omvandlas till genomsnittligt faktiskt
            utförd arbetstid. Seko fick dock inte gehör för detta krav hos
            arbetsgivarna.
          </p>
          <p xml:id="i-XYGxqnLZxDBsxx8Uea5ivV">
            Vänsterpartiet ser positivt på att fackförbund driver denna fråga
            i avtalsförhandlingar med arbetsgivarna. För att förbättra villkoren
            för alla deltidsanställda på hela arbetsmarknaden krävs dock en
            ändring av arbetstidslagen, liknande den som genomförts i norsk
            lagstiftning. Därför är det med goda förhoppningar vi emotser
            resultatet av den utredning regeringen tillsatt i och med dir.
            2017:56. I uppdraget ingår att se över behovet av en reglering
            i enlighet med det beskrivna ovan.
          </p>
        </div>
        <div type="motSignatures">
          <list>
            <item xml:id="i-TyEQjrPQui67Yhy118tqMS">
              Jonas Sjöstedt (V)
            </item>
            <item xml:id="i-5beT3YG2W9MJAXtpB2YBqN">
              Jens Holm (V)
            </item>
            <item xml:id="i-DKLoehRUNrEKoed615bADX">
              Maj Karlsson (V)
            </item>
            <item xml:id="i-6RHgoib42af1dW29uZDLo2">
              Karin Rågsjö (V)
            </item>
            <item xml:id="i-4tsxWnt4v6gEJYJrfVr32s">
              Linda Snecker (V)
            </item>
            <item xml:id="i-CN57FU4RShEPZo1ixhXc1x">
              Mia Sydow Mölleby (V)
            </item>
            <item xml:id="i-Q5tiyJ5JNv83ym8A7c4C2N">
              Ali Esbati (V)
            </item>
          </list>
        </div>
      </div>
    </body>
  </text>
</TEI>
