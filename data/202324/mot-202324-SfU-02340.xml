<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-SfU-02340">
  <teiHeader>
    <fileDesc>
      <titleStmt>
        <title>En starkare ekonomisk familjepolitik</title>
        <author corresp="i-QrNvzg6SGj92wj2YY77ZNA">av Isabell Mixter m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2340 av Isabell Mixter m.fl. (V)</title>
          <idno type="rdwebb">HB022340</idno>
          <rs type="number">2340</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HB022340/text</ref>
          <ref type="dokument_url_html">https://data.riksdagen.se/dokument/HB022340</ref>
          <ref type="dokumentstatus_url_xml">https://data.riksdagen.se/dokumentstatus/HB022340</ref>
          <ref type="pdf">https://data.riksdagen.se/fil/B9CB9206-D12E-41F6-8604-21DD9F5324C9</ref>
          <ref type="docx">https://data.riksdagen.se/fil/11558B7B-F1E6-4AD5-A863-4DAA543B86FE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-TT687R528Qvh1FbRdncx4G" type="signed"/>
        <correspContext corresp="i-TT687R528Qvh1FbRdncx4G">
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-GVDbZ9HRJfdFoMTWjh9cZp" type="submitted">
          <date when="2023-10-05"/>
          <time when="12:33:31"/>
        </correspAction>
        <correspAction xml:id="i-ELGESEm2BV42gUMy1a2zmt" type="reviewed">
          <date when="2023-10-05"/>
          <time when="19:18:14"/>
        </correspAction>
        <correspAction xml:id="i-DCDDVZJS7zreggEQdL5WpE" type="referred">
          <date when="2023-10-17"/>
        </correspAction>
        <correspAction xml:id="i-WpGCtaysRRrzrvN8GsgPVC" type="assigned">
          <date when="2024-04-18"/>
          <time when="16:08:51"/>
        </correspAction>
        <correspContext corresp="i-WpGCtaysRRrzrvN8GsgPVC">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-P5ybZUxMstjinzMjqbmyrq" type="behandlas_i"/>
        <correspContext corresp="i-P5ybZUxMstjinzMjqbmyrq">
          <ref type="uppgift">2023/24:SfU12</ref>
          <ref type="ref_dok_id">HB01SfU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU12</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VspQTNw27873r2ckh87oto" type="behandlas_i"/>
        <correspContext corresp="i-VspQTNw27873r2ckh87oto">
          <ref type="uppgift">2023/24:SfU13</ref>
          <ref type="ref_dok_id">HB01SfU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU13</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Rovx4PMLUqrCLgXcFsJMVE" type="behandlas_i"/>
        <correspContext corresp="i-Rovx4PMLUqrCLgXcFsJMVE">
          <ref type="uppgift">2023/24:SfU3</ref>
          <ref type="ref_dok_id">HB01SfU3</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU3</ref>
          <ref type="ref_dok_titel">Utgiftsområde 12 Ekonomisk trygghet för familjer och barn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2023/24:2340 av Isabell Mixter m.fl. (V)
          En starkare ekonomisk familjepolitik
        </div>
      </div>
      <div type="motBody">
        <div xml:id="i-3UVUwkWZ4748QgePE6eN4q" type="TOC">
          <head xml:id="i-WnBGdULtQMeEViJ2FjRbzs">
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Utvecklingen av den ekonomiska familjepolitiken
            </item>
            <item style="indent-level: 2">
              3.1 Stärk den ekonomiska familjepolitiken
            </item>
            <item style="indent-level: 2">
              3.2 Avtrappning när bidrag upphör
            </item>
            <item style="indent-level: 2">
              3.3 Bostadsbidraget
            </item>
            <item style="indent-level: 2">
              3.4 Barnbidraget
            </item>
            <item style="indent-level: 1">
              4 En jämställd föräldraförsäkring med barnen i centrum
            </item>
            <item style="indent-level: 2">
              4.1 Föräldraförsäkringen i familjer med fler än två föräldrar
            </item>
            <item style="indent-level: 2">
              4.2 Deltagande under graviditeten
            </item>
            <item style="indent-level: 2">
              4.3 Ersättningsnivåerna
            </item>
            <item style="indent-level: 3">
              4.3.1 Höj taken i föräldraförsäkringen
            </item>
            <item style="indent-level: 3">
              4.3.2 Höj grundnivån i föräldraförsäkringen
            </item>
            <item style="indent-level: 2">
              4.4 Utredningen om en modern föräldraförsäkring
            </item>
            <item style="indent-level: 3">
              4.4.1 Ny modell för föräldrapenning
            </item>
            <item style="indent-level: 3">
              4.4.2 Utredningens övriga förslag
            </item>
            <item style="indent-level: 1">
              5 Omvårdnadsbidraget och merkostnadsersättningen
            </item>
          </list>
        </div>
        <div type="motProposal" subtype="förslag">
          <head xml:id="i-DKfMz5CHz6m7sVrcfx5NQ">
            2 Förslag till riksdagsbeslut
          </head>
          <list>
            <item xml:id="i-FhzEiFGi7ZsMzQ4pvJtwfX" sortKey="Yrkande 1">
              Riksdagen ställer sig bakom det som anförs i motionen om att
              regeringen bör återkomma med förslag om att indexera tak och ersättningsnivåer
              inom den ekonomiska familjepolitiken fr.o.m. 2027 och tillkännager
              detta för regeringen.
            </item>
          </list>
          <list>
            <item xml:id="i-UEHwHLyCLh8PwWC8Gqz3w9" sortKey="Yrkande 2">
              Riksdagen ställer sig bakom det som anförs i motionen om att
              regeringen bör återkomma med en strategi för att säkerställa att
              den ekonomiska familjepolitiken bättre når sitt mål, och detta
              tillkännager riksdagen för regeringen.
            </item>
          </list>
          <list>
            <item xml:id="i-8E1C7Ee8a5mg2NEpWuYkQz" sortKey="Yrkande 3">
              Riksdagen ställer sig bakom det som anförs i motionen om att
              regeringen bör utreda möjligheten att trappa ned vissa ersättningar
              inom den ekonomiska familjepolitiken i syfte att möjliggöra en
              omställning när ersättningarna upphör, och detta tillkännager
              riksdagen för regeringen.
            </item>
          </list>
          <list>
            <item xml:id="i-LoNEvKkz8B5QMTcDwDJ1Ai" sortKey="Yrkande 4">
              Riksdagen ställer sig bakom det som anförs i motionen om att
              regeringen bör återkomma med en modell för bostadsbidraget baserat
              på Vänsterpartiets förslag och tillkännager detta för regeringen.
            </item>
          </list>
          <list>
            <item xml:id="i-7rZZSeePoodBbPihb9uERX" sortKey="Yrkande 5">
              Riksdagen ställer sig bakom det som anförs i motionen om att
              regeringen bör återkomma med förslag om införandet av månadsavstämningar
              i bostadsbidraget i enlighet med BUMS-utredningen och tillkännager
              detta för regeringen.
            </item>
          </list>
          <list>
            <item xml:id="i-TkgrANHNijjPwN8JPBKBHv" sortKey="Yrkande 6">
              Riksdagen ställer sig bakom det som anförs i motionen om att
              regeringen bör återkomma med förslag om att höja barnbidraget
              med 400 kronor per månad och tillkännager detta för regeringen.
            </item>
          </list>
          <list>
            <item xml:id="i-8czUXTgMpiFuerD4XSNVhx" sortKey="Yrkande 7">
              Riksdagen ställer sig bakom det som anförs i motionen om att
              regeringen bör återkomma med förslag om att prisindexera barnbidraget
              fr.o.m. 2025 och tillkännager detta för regeringen.
            </item>
          </list>
          <list>
            <item xml:id="i-V8X8dB8DrLYH4ZLnkgryyL" sortKey="Yrkande 8">
              Riksdagen ställer sig bakom det som anförs i motionen om att
              regeringen bör återkomma med förslag om att införa ett ensamståendetillägg
              om 500 kronor per månad och barn och tillkännager detta för regeringen.
            </item>
          </list>
          <list>
            <item xml:id="i-FgdN4nEiSBZV3K5E6N1f3o" sortKey="Yrkande 9">
              Riksdagen ställer sig bakom det som anförs i motionen om att
              regeringen bör återkomma med förslag om en individualiserad föräldraförsäkring
              och tillkännager detta för regeringen.
            </item>
          </list>
          <list>
            <item xml:id="i-TvBYSTUUNLiFjfL2qnLnzx" sortKey="Yrkande 10">
              Riksdagen ställer sig bakom det som anförs i motionen om att
              regeringen bör återkomma med förslag om att införa en lagstadgad
              rätt till ledighet och ersättning för föräldrar att närvara vid
              vårdrelaterade besök i samband med graviditet och tillkännager
              detta för regeringen.
            </item>
          </list>
          <list>
            <item xml:id="i-Va5ihgyTKcBYmYyjsTBgdd" sortKey="Yrkande 11">
              Riksdagen ställer sig bakom det som anförs i motionen om att
              höja taken i föräldraförsäkringen (föräldrapenning, tillfällig
              föräldrapenning och graviditetspenning) så att 80 procent av löntagarna
              har inkomster under taket, och detta tillkännager riksdagen för
              regeringen.
            </item>
          </list>
          <list>
            <item xml:id="i-Q28kWnArjiKPJuTfcH4tpx" sortKey="Yrkande 12">
              Riksdagen ställer sig bakom det som anförs i motionen om att
              regeringen bör höja grundnivån i föräldraförsäkringen till 325
              kronor per dag och tillkännager detta för regeringen.
            </item>
          </list>
          <list>
            <item xml:id="i-6pb1rVsdqAkjbTfJ3aG5uB" sortKey="Yrkande 13">
              Riksdagen ställer sig bakom det som anförs i motionen om att
              regeringen bör återkomma med förslag baserat på modellen i slutbetänkandet
              Jämställt föräldraskap och goda uppväxtvillkor för barn – en ny
              modell för föräldraförsäkringen (SOU 2017:101) om att styra uttaget
              av föräldradagar till barnets första levnadsår och undvika att
              försäkrade sparar föräldradagar, och detta tillkännager riksdagen
              för regeringen.
            </item>
          </list>
          <list>
            <item xml:id="i-KrfDHUg1UzELFtP3WzW7vL" sortKey="Yrkande 14">
              Riksdagen ställer sig bakom det som anförs i motionen om att
              regeringen bör återkomma med förslag baserat på modellen i slutbetänkandet
              Ett trygghetssystem för alla – nytt regelverk för sjukpenninggrundande
              inkomst (SOU 2023:30) för att anpassa skyddet för SGI till företagare
              och studerande och tillkännager detta för regeringen.
            </item>
          </list>
          <list>
            <item xml:id="i-7HQwntB7xpACHc6d8kRsET" sortKey="Yrkande 15">
              Riksdagen ställer sig bakom det som anförs i motionen om att
              regeringen skyndsamt bör återkomma med ytterligare åtgärder för
              att förkorta handläggningstiderna för omvårdnadsbidraget och merkostnadsersättningen
              och tillkännager detta för regeringen.
            </item>
          </list>
          <list>
            <item xml:id="i-3X6k8h6qgaCCJz1BRcpVzU" sortKey="Yrkande 16">
              Riksdagen ställer sig bakom det som anförs i motionen om att
              regeringen bör återkomma med förslag om ett förtydligande av synen
              på föräldraansvaret enligt lagstiftarens intentioner och tillkännager
              detta för regeringen.
            </item>
          </list>
          <list>
            <item xml:id="i-V1yfwWBDmpyt3gArtoiBzs" sortKey="Yrkande 17">
              Riksdagen ställer sig bakom det som anförs i motionen om att
              regeringen bör återkomma med förslag om att åtgärda bristerna
              i omvårdnadsbidraget och merkostnadsersättningen enligt ISF:s
              utredning när det gäller Försäkringskassans tillämpning och tillkännager
              detta för regeringen.
            </item>
          </list>
          <list>
            <item xml:id="i-LRZSvMwzCmzscM7sFknaDm" sortKey="Yrkande 18">
              Riksdagen ställer sig bakom det som anförs i motionen om att
              regeringen bör återkomma med förslag om att säkerställa kompensation
              för de som drabbats och riskerar att drabbas av bristerna i införandet
              av omvårdnadsbidraget, och detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-SgsyxqFtTVcNLqwWr13TJw" type="h1">
            3 Utvecklingen av den ekonomiska familjepolitiken
          </head>
          <p xml:id="i-J4vdSXf3zQZ5royoqDZzuL">
            Under 2022 minskade hushållens inkomster för första gången sedan
            1990‑talet. De senaste årens snabba prisökningarna på basvaror
            såsom el, boende, mat och drivmedel gör att fler hushåll får svårt
            att klara sin grundläggande försörjning. På ett år, från juli
            2022 till juli 2023, har t.ex. boendekostnaderna ökat med 14,2
            procent och livsmedels­priserna med 10,5 procent, enligt SCB:s
            Konsumentprisindex. Boende, livsmedel och transporter utgör mer
            än hälften av hushållens utgifter. För hushåll med mindre marginaler
            utgör de en ännu större del av den samlade konsumtionen. Det handlar
            om nödvändiga utgifter som är svåra att ersätta eller minska.
          </p>
          <p xml:id="i-Sib7UR3GdU7W9SfNxYWGEP">
            I rapporten Barnhushållens ekonomi – Resultatindikatorer för
            den ekonomiska familjepolitiken (2023) konstaterar Försäkringskassan
            att om barnhushållens ekonomi fortsätter att försämras under kommande
            år och fler hushåll lever med låg inkomst­standard (definierat
            som hushåll som är aktuella för försörjningsstöd om de ansöker)
            kan man förvänta sig att den ekonomiska familjepolitiken får större
            betydelse för hushållens ekonomi och större betydelse för att
            minska den ekonomiska utsattheten bland barnhushåll.
          </p>
          <p xml:id="i-Kq59Ey2V4RGzQ1RVrNkwBB">
            Målen för den ekonomiska familjepolitiken är att bidra till en
            god ekonomisk levnadsstandard för alla barnfamiljer, att bidra
            till minskade skillnader i de ekonomiska villkoren mellan hushåll
            med och utan barn samt att bidra till ett jämställt föräldraskap.
            Mycket tyder på att politiken har blivit allt sämre på att uppfylla
            dessa mål sedan 1990‑talet.
          </p>
          <p xml:id="i-WxTjT2oXKZ4s6vq6YXfFVM">
            Förmågan hos förmånerna i den ekonomiska familjepolitiken att
            minska den ekonomiska utsattheten har minskat markant under 2000‑talet.
            År 2000 minskade andelen barnhushåll med låg relativ ekonomisk
            standard med nära två tredjedelar, tack vare förmånerna – från
            24 procent om förmånerna inte hade funnits till 8 procent med
            förmånerna. År 2020 minskade andelen bara med en tredjedel till
            följd av förmånerna – från 27 till 18 procent. Det är framför
            allt de behovsprövade bidragen som har mist sin förmåga att minska
            andelen ekonomiskt utsatta hushåll. År 2022 beräknades andelen
            hushåll med relativt låg ekonomisk standard att minska. Det är
            ett trendbrott men beror inte på att hushållen med lägst inkomster
            fått det bättre, utan på att hushållens disponibla inkomst minskat
            mer bland hushåll med inkomster över medianen.
          </p>
          <p xml:id="i-W9JsAwygXJF4g2hbzm7ADY">
            Andelen barnhushåll med låg inkomststandard (definierat som hushåll
            som är aktuella för försörjningsstöd om de ansöker) ökar tvärtom.
            Andelen hushåll med låg inkomststandard minskade från 2011 till
            2021, men ökar nu på nytt. Ökningen är störst bland ensamstående
            med två eller fler barn och sammanboende med tre eller fler barn.
            Mellan 2021 och 2022 beräknas andelen med låg inkomststandard
            öka från 9,7 till 10,7 procent bland ensamstående föräldrar och
            från 8,1 till 8,8 procent bland sammanboende föräldrar med fler
            än ett barn. Av totalt drygt 80 miljarder kronor i den ekonomiska
            familjepolitiken 2017, fungerar ca 8 miljarder kronor som omfördelande
            mellan barn­hushållen, alltså knappt 10 procent av 2017 års ekonomiska
            familjepolitik.
          </p>
          <p xml:id="i-5a2q8WMayYsVJEWzAhwwxu">
            År 2018 höjdes både barnbidraget och bostadsbidraget, vilket
            skulle ha kunnat bidra till att vända den utveckling som skett
            sedan 2000‑talets början. Försäkringskassan konstaterar dock i
            en analys från maj 2021 att den ekonomiska familjepolitikens omfördelande
            effekt i stort sett har varit densamma under de senaste 10 åren.
            Däremot har den minskat betydligt under den senaste tjugoårsperioden
            och har under samma tid utgjort en allt mindre del av hushållens
            inkomster. En del av förklaringen är att nivån på flertalet ersättningar
            inte höjdes lika mycket under 2000‑talet som de gjorde under 2010‑talet
            tillsammans med att reallöneökningarna varit olika stora i olika
            grupper av hushåll.
          </p>
          <p xml:id="i-NYhzEeeqhGQDHpxCVSFZKU">
            I sin rapport Barnhushållens ekonomi (från 2023) konstaterar
            Försäkringskassan att ekonomisk utsatthet, oavsett vilket mått
            som används, förekommer mer i vissa grupper av barnhushåll, t.ex.
            ensamstående med barn, ensamstående kvinnor med barn och barnhushåll
            med utrikesfödda föräldrar samt att familjeersättningarna har
            en stor betydelse för att minska förekomsten av ekonomisk utsatthet
            i barnhushållen.
          </p>
          <head xml:id="i-2tqRusfkpbNaPZQzvBuF6V" type="h2">
            3.1 Stärk den ekonomiska familjepolitiken
          </head>
          <p xml:id="i-UME2DqQLyc26kD8FFb3vX2">
            Vänsterpartiet förespråkar förstärkningar i de generella välfärds-
            och trygghetssystemen framför satsningar på de behovsprövade ersättningarna
            som snarare bör ses som delar av de yttersta skyddsnäten.
          </p>
          <p xml:id="i-3Kz2v7nDaTGLnvsHVhuJPA">
            Vänsterpartiet menar att den trend som beskrivs ovan måste vändas
            och att det är en av de viktigaste frågorna i socialförsäkringspolitiken.
            Fler ersättningar inom social­försäkringen bör indexeras, i första
            hand inkomstindexeras, för att motverka att klyftorna fortsätter
            att växa. Inom den ekonomiska familjepolitiken är det framför
            allt barn­bidraget och bostadsbidraget som bör indexeras.
          </p>
          <p xml:id="i-GwHyj2Qv6K3YpHhewk3Kbx">
            För att stärka socialförsäkringens inkomstutjämnande effekt anser
            Vänsterpartiet att ersättningarna i den bör vila på ett antal
            principer som varierar beroende på typ av ersättning. Vänsterpartiet
            anser att de inkomstrelaterade ersättningarna, inkluderat tak‑
            och grundnivåer, ska inkomstindexeras på sikt. Vi föreslår att
            indexeringen börjar tillämpas från 2027, efter att vi höjt nivåerna
            i flera ersättningssystem. Kostnads­relaterade ersättningar, såsom
            barnbidrag och bostadsbidrag, ska prisindexeras och fasta belopp
            ska endast användas undantagsvis. Vidare anser vi att ersättningsnivåer
            och tak bör utformas så att 80 procent av löntagarna får 80 procent
            av lönen i ersättning. Dessa principer vägleder Vänsterpartiets
            politik avseende tak och nivåer på ersättningar inom socialförsäkringen.
          </p>
          <p xml:id="i-FAxjG8KyhQhDVDsY9zncYf">
            Regeringen bör återkomma med förslag om att indexera tak och
            ersättningsnivåer inom den ekonomiska familjepolitiken fr.o.m.
            2027. Detta bör riksdagen ställa sig bakom och ge regeringen till
            känna.
          </p>
          <p xml:id="i-XfcpEV2HcHAzubS6VXBAov">
            Regeringen bör även återkomma med en strategi för att säkerställa
            att den ekono­miska familjepolitiken bättre når sitt mål. Detta
            bör riksdagen ställa sig bakom och ge regeringen till känna.
          </p>
          <head xml:id="i-TZ8qfYqUyrhWiPPZczAaiF" type="h2">
            3.2 Avtrappning när bidrag upphör
          </head>
          <p xml:id="i-7meFg1bc2BuXrgt4uDshNw">
            Ersättningarna i den ekonomiska familjepolitiken är av naturliga
            skäl knutna till olika åldersgränser. Att dessa ersättningar (exempelvis
            bostadsbidrag och studiebidrag) upphör till följd av att ett barn
            passerar en åldersgräns eller avslutar sina gymnasie­studier är
            i grunden rimligt. Det kan dock få stora effekter för det enskilda
            hushållet och familjens ekonomi. I de flesta fall är denna effekt
            sannolikt tillfällig, men den kan ge mer långsiktiga konsekvenser
            för vissa.
          </p>
          <p xml:id="i-JhngN8nEmF58kVc4TucFp9">
            Även om behov av försörjningsstöd som kan uppstå i dessa fall
            ofta är tillfälliga, är försörjningsstödets krav sådana att de
            kan vara svåra att uppfylla. Om ersättningarna trappades ned stegvis
            i stället för att avslutas abrupt skulle omställningen, t.ex.
            tills det att den som avslutat sina gymnasiestudier påbörjat högskolestudier,
            fått arbete eller skrivits in i ett arbetsmarknadspolitiskt program,
            kunna underlättas. Exakt vilka ersättningar som bör trappas ned
            på detta sätt och hur en nedtrappning ska formuleras bör utredas.
          </p>
          <p xml:id="i-EgWruKdf5waF2UehSFwpR6">
            Regeringen bör utreda möjligheten att trappa ned vissa ersättningar
            inom den ekonomiska familjepolitiken i syfte att möjliggöra en
            omställning när ersättningarna upphör. Detta bör riksdagen ställa
            sig bakom och ge regeringen till känna.
          </p>
          <head xml:id="i-PFxY43xbh19owRzv5UzdxN" type="h2">
            3.3 Bostadsbidraget
          </head>
          <p xml:id="i-G9VdQY7a2y6Uzue1E6rxk2">
            Bostadsbidraget är inkomstprövat, och det uppbärs av människor
            med små ekonomiska resurser. Det är därför ett mycket träffsäkert
            instrument för att höja inkomsterna för de som har det sämst ställt.
            Under pandemin införde regeringen vid två tillfällen tillfälliga
            höjningar av bostadsbidraget efter påtryckningar från bl.a. Vänsterpartiet.
            Dessa gällde juli till december 2020 och samma period 2021. Till
            följd av den höga inflationen infördes samma tillfälliga höjning
            under samma period 2022. De tillfälliga höjningarna motsvarade
            vid samtliga tillfällen 25 procent av storleken på det preliminära
            bostads­bidraget. Omkring 120 000 hushåll fick varje månad ett
            höjt bostadsbidrag med i genom­snitt omkring 750 kronor under
            de perioder höjningarna gällde. I sin budget­proposition för 2024
            föreslog regeringen en ytterligare förlängning av det tillfälligt
            höjda bostadsbidraget. Förlängningen gäller det första halvåret
            av 2024 och under den perioden får mottagarna av bostadsbidrag
            40 procent mer än deras preliminära bostads­bidrag. Höjningen
            innebär att tilläggsbidraget ökar till omkring 1 200 kronor i
            genomsnitt.
          </p>
          <p xml:id="i-MZvfgS3Gbxq1GAgpmDWz7Z">
            Vänsterpartiet välkomnar att regeringen förlängt och höjt det
            förstärkta bostads­bidraget, men bostadsbidraget behöver också
            reformeras i grunden. Bostadsbidraget har urholkats under lång
            tid, vilket har resulterat i att färre har fått ta del av det
            och det ersätter en mindre del av boendekostnaden. Regeringens
            tillfälliga höjning har därför varit nödvändig, men bostadsbidraget
            behöver höjas permanent och dessutom bör ett höjt bostadsbidrag
            konstrueras så att andra inkomster, t.ex. försörjningsstöd, inte
            minskar i samma omfattning som bostadsbidraget ökar.
          </p>
          <p xml:id="i-HnGrcsgqpqv2apgA53bQ7h">
            För att fler ska kunna ta del av bostadsbidraget behöver inkomstgränserna
            höjas så att fler får rätt till bidraget och att fler får ett
            större bidrag. Likaså behöver gränserna för bostadskostnaderna
            höjas. I dag betalar den absoluta majoriteten av stödmottagarna
            hyror som är högre än taket för bostadsbidraget, vilket gör att
            de kompenseras för en relativt liten del av hyreskostnaderna.
            Dessa båda gränser behöver sedan inkomst­indexeras, så att dess
            värde inte urholkas från år till år.
          </p>
          <p xml:id="i-Cu6yaKtamqHieHNsptWM2x">
            I och med att priset på boende ökat kraftigt och bidrar till
            att många hushåll är ekonomiskt pressade anser Vänsterpartiet
            att det är rimligt att fler grupper får ta del av stödet. Därför
            föreslår vi att även hushåll utan barn omfattas av bostadsbidraget
            fr.o.m. 2025. Fullt utbyggt skulle förslaget innebära att 480
            000 fler hushåll än i dag skulle få ta del av bostadsbidraget.
            För hushåll utan barn skulle maxbidraget bli 3 250 kronor. För
            hushåll med barn skulle bidraget med de nya gränserna öka med
            mellan 2 200 kronor för hushåll med ett barn och 2 650 kronor
            för hushåll med tre eller fler barn.
          </p>
          <p xml:id="i-MgK7bFq71HdEAkkeQxpT4Q">
            I samband med dessa förändringar föreslår Vänsterpartiet att
            bostadsbidraget till den som studerar utbetalas av Centrala studiestödsnämnden
            (CSN) i stället för Försäkrings­kassan. En sådan förändring skulle
            göra det möjligt att kombinera ansökan av studie­medel med ansökan
            om bostadsbidrag och på så sätt minska risken för skuldsättning.
          </p>
          <p xml:id="i-NcB6tESTdNhrE6Qv1GLUun">
            Därutöver bör bostadsbidraget för växelvist boende barn vara
            lika stort som för de som bor på en och samma adress. Kostnaden
            för boendet beror inte på hur stor del av tiden barnen bor på
            adressen. Dessutom borde bostadsbidrag betraktas som inkomst vid
            hyresvärdars prövning av hyresgäster. När hyrorna höjs kraftigt,
            så som är fallet just nu, blir det extra viktigt att samtliga
            inkomster räknas vid hyresvärdarnas inkomstprövning.
          </p>
          <p xml:id="i-D5QNZG4AEh8hHvESKRMP1A">
            Regeringen bör återkomma med en modell för bostadsbidraget baserad
            på Vänster­partiets förslag. Detta bör riksdagen ställa sig bakom
            och ge regeringen till känna.
          </p>
          <p xml:id="i-EkS1pVFNrfhvLFc6CS21CH">
            I dag är risken för skuldsättning i samband med bostadsbidrag
            hög, eftersom bostads­bidraget betalas ut som preliminärt bidrag
            baserat på de uppskattade inkomst­erna under det kalenderår som
            bidraget betalas ut. Det är först när Skatteverket har beslutat
            om slutlig skatt som inkomsterna är kända och om hushållen då
            har fått för högt bostads­bidrag blir de återbetalningsskyldiga.
            Ofta handlar det om betydande belopp som krävs tillbaka, vilket
            gör hushåll skuldsatta. Skulder p.g.a. bostadsbidrag är de sammanlagt
            största skulderna som enskilda har till Försäkringskassan. I BUMS‑utredningens
            slut­betänkande föreslås att de uppskattade inkomster som ligger
            till grund för bostads­bidraget ersätts med månadsavstämningar
            av bostadsbidraget så att de nivåer som betalas ut står i relation
            till hushållets faktiska inkomster. Detta skulle markant minska
            risken för skuldsättning.
          </p>
          <p xml:id="i-HJCRsZmes53D4ajw7yREbo">
            Regeringen bör återkomma med förslag om införande av månadsavstämningar
            i bostadsbidraget i enlighet med BUMS‑utredningen. Detta bör riksdagen
            ställa sig bakom och ge regeringen till känna.
          </p>
          <head xml:id="i-Snn5rysLyEjiSW7ZkyDnEc" type="h2">
            3.4 Barnbidraget
          </head>
          <p xml:id="i-Vymi9LSDTnRjuA6Gf5sFGC">
            När Vänsterpartiet fick igenom en höjning av barnbidraget i budgetförhandlingarna
            med S-MP-regeringen 2018 var det första gången som barnbidraget
            höjdes sedan 2006. Bidragets faktiska värde hade då successivt
            sjunkit med 11 procent och i takt med att det reala värdet minskade
            sjönk bidragets förmåga att utjämna de ekonomiska villkoren mellan
            familjer med och utan barn.
          </p>
          <p xml:id="i-GSN2gG9EMXJ8tkGVDWuzXA">
            I samband med de snabba prisökningarna på hushållens basvaror
            har barnbidraget återigen urholkats. I april 2023 konstaterade
            Swedbank i en analys att kostnaderna för barn hade ökat med 23
            procent på två år och att barnbidraget nu enbart täcker 28 procent
            av de nödvändiga utgifterna för en tioåring, jämfört med 40 procent
            2018. LO‑ekonomerna pekar i sin rapport Ekonomiska utsikter (våren
            2023) på att sedan barnbidraget höjdes senast i mars 2018 kommer
            det att ha tappat över 250 kronor av sitt reala värde mot slutet
            av 2023.
          </p>
          <p xml:id="i-8mauqvziJo5covvjQzTH4r">
            Barnbidraget behöver inflationsskyddas för att även fortsättningsvis
            leva upp till sitt syfte. Vänsterpartiet anser därför att barnbidraget
            bör höjas med 400 kronor per månad för att komma upp på en nivå
            så att barnbidraget återigen kan bidra till att täcka hushållens
            basala utgifter och därefter bör barnbidraget prisindexeras så
            att inte dess värde på nytt urholkas i takt med inflationen. Höjningen
            av barnbidraget beräknas kosta staten 8 miljarder kronor för 2024.
          </p>
          <p xml:id="i-H37Zbn9f3JMtUpqvUGwdZ8">
            Regeringen bör återkomma med förslag om att höja barnbidraget
            med 400 kronor per månad och därefter prisindexera barnbidraget
            fr.o.m. 2025. Detta bör riksdagen ställa sig bakom och ge regeringen
            till känna.
          </p>
          <head xml:id="i-GzNXnHWUSyuUYCxnqsyMH9" type="h1">
            4 En jämställd föräldraförsäkring med barnen i centrum
          </head>
          <p xml:id="i-KHonVZGWysZYuTVXWeRaAJ">
            Hur föräldrar ska förmås att fördela ansvaret för hem och barn
            lika är en av de mest centrala jämställdhetsfrågorna. Det är väl
            belagt att det ojämna uttaget av föräldra­ledigheten har negativa
            effekter på kvinnors löneutveckling och anställnings- och arbetsvillkor
            samt sjukfrånvaro.
          </p>
          <p xml:id="i-7ne88L13TvkViQPcJXwd5m">
            Enligt TCO:s jämställdhetsindex tog kvinnor ut 68,4 procent av
            dagarna med föräldrapenning och tillfällig föräldrapenning för
            vård av barn (vab) under 2022 och män resterande 31,6 procent
            av dagarna. Från 2007 till 2018 skedde en stadig förändring mot
            ett mer jämställt uttag, men de senaste fyra åren har utvecklingen
            i princip stått stilla. Om utvecklingen fortsätter i samma takt
            kommer det att ta 70 år innan män och kvinnor delar helt lika
            på dagarna med föräldrapenning och vab.
          </p>
          <p xml:id="i-9dbM62YS8kX9fmxbuXbhxR">
            Att kvinnor och män är hemma olika mycket med barn vet arbetsgivarna.
            Därmed kan de se en ”risk” för framtida föräldraledighet när det
            gäller kvinnor i fertil ålder, vilket spelar in vid såväl rekrytering
            som lönesättning och beslut om befordran eller fortbildning. På
            motsvarande sätt räknar arbetsgivare med att män som blir föräldrar
            ska jobba på i oförändrad takt och inte vara frånvarande för att
            ta hand om sina barn. Arbetsvillkoren på manligt dominerade arbetsplatser
            är därmed inte alls anpassade till att de anställda också ska
            kunna ta föräldraansvar. Undersökningar från bl.a. Göteborgs universitet
            har också visat att många arbetsgivare är direkt negativt inställda
            till att män tar ut föräldraledighet.
          </p>
          <p xml:id="i-XMqrHBFx9gvnZ1R5rCRN39">
            Dessa förväntningar och strukturer återskapar det förlegade mönstret
            att hem och barn är kvinnors ansvar, medan mäns huvuduppgift är
            att arbeta och försörja familjen. Ska detta mönster ändras krävs
            en radikal förändring av det faktiska uttaget av föräldra­ledigheten
            och det dagliga ansvaret för barn och hemarbete. De enda större
            förändringar i fördelningen av mäns och kvinnors uttag av föräldraledighet
            som åstadkommits sedan försäkringen infördes på 1970‑talet har
            skett som följd av ökad kvotering. Tillsammans med regeringen
            drev Vänsterpartiet igenom den tredje reserverade månaden i föräldra­försäkringen
            2016. En analys från Försäkringskassan visar att den har lett
            till ett mer jämställt uttag av föräldradagar. Analysen visar
            samtidigt att det är långt kvar till ett jämställt uttag och att
            ett mer styrande regelverk är nödvändigt. Informationskampanjer
            och skarpare skrivningar i diskrimineringslagstiftningen har inte
            lett till några mätbara effekter. Inte heller har den jämställdhetsbonus
            som alliansregeringen införde resulterat i någon större ökning
            av mäns uttag av föräldraledighet.
          </p>
          <p xml:id="i-C2Ls9VYHEt1GQVqRmgJp5v">
            Ett vanligt argument för att män inte kan vara föräldralediga
            är att de och deras familjer då förlorar pengar eftersom män oftast
            har högre lön. I ett kort perspektiv kan det stämma, men ser man
            på de framtida inkomsterna kan en familj göra en rejäl förlust
            om de låter traditionella normer styra sitt handlande. Dessutom
            har många anställda rätt till föräldralön genom sina kollektivavtal
            som gör att det lönar sig att dela lika.
          </p>
          <p xml:id="i-6nfUkkdpy19EV5dKDhKN2z">
            Löner och andra inkomster påverkas också specifikt av hur uttaget
            av föräldra­pen­ningen fördelas mellan män och kvinnor. Den som
            är föräldraledig får en lägre framtida lön och det gäller för
            både män och kvinnor. För kvinnor kan löneutvecklingen dessutom
            påverkas positivt om pappan ökar sitt uttag. Varje månad som pappan
            är hemma ökar den framtida lönen med 7 procent för mamman. Att
            kvinnor dessutom har en högre sjukfrånvaro tycks också bero på
            deras större ansvar för familj och barn. På grund av sjukfrånvaron
            sjunker kvinnors inkomster och framtida pension ytterligare.
          </p>
          <p xml:id="i-CVHazZUNHD6jV2GT3niwnb">
            Vänsterpartiet anser att det är dags att ta konsekvenserna av
            dessa erfarenheter och göra om föräldraförsäkringen så att den
            delas lika mellan föräldrarna, utan möjlighet att överlåta dagar.
            I de familjer som består av en förälder ska naturligtvis alla
            dagar kunna tas ut av den föräldern. En individualisering ska
            givetvis också ta hänsyn till att familjer kan se ut på olika
            sätt.
          </p>
          <p xml:id="i-6fzrGbKZZvwqSwhUphDEz1">
            Regeringen bör återkomma med förslag om en individualiserad föräldraförsäkring.
            Detta bör riksdagen ställa sig bakom och ge regeringen till känna.
          </p>
          <head xml:id="i-UpWPLqvirAJ8kHy1d9VqkN" type="h2">
            4.1 Föräldraförsäkringen i familjer med fler än två föräldrar
          </head>
          <p xml:id="i-7DWD3APDRcp4QVmAms1aPq">
            Allt fler barn lever i andra familjekonstellationer än den traditionella
            kärnfamiljen. Det blir allt vanligare att samkönade par väljer
            att skaffa barn i konstellationer om två mammor och en pappa,
            två pappor och en mamma eller två av varje. Barn med fler än två
            föräldrar finns i såväl heterosexuella familjer som regnbågsfamiljer
            där föräldrarna separerat och träffat nya partners som tar föräldraansvar.
            De finns i regnbågsfamiljer där fler än två vuxna från början
            har valt att skaffa barn ihop. De finns i familjer där mor‑ och
            farföräldrar spelar en avgörande roll för barnets uppfostran och
            uppväxt. De finns i familjehem som har haft hand om ett barn sedan
            späda år. I dag kan endast två personer vara vårdnadshavare, vilket
            är problematiskt för framför allt barnen i dessa familjer. Vid
            eventuella separationer riskerar barn exempelvis att gå miste
            om rätten till umgänge med en eller flera av sina föräldrar.
          </p>
          <p xml:id="i-B6hN7XBqtvN9Za3CishMFF">
            Vänsterpartiet anser att familjelagstiftningen bör moderniseras
            så att fler än två personer kan vara vårdnadshavare för ett barn.
            En sådan modernisering bör ta sin utgångspunkt i barnets rätt
            till sina föräldrar. I december 2020 tillsatte regeringen en utredning
            för att se över utformningen av föräldrabalkens regler om föräldraskap
            och de familjerättsliga reglerna (dir. 2020:132). Regeringen valde
            tyvärr att inte låta utreda frågan om att göra det möjligt för
            fler än två personer att vara vårdnadshavare åt ett barn. I stället
            nöjde den sig med att utreda förutsättningarna för ett barn att
            upprätthålla sin relation med en social förälder efter en separation
            eller dödsfall, och om det i övrigt behöver vidtas åtgärder för
            att underlätta för familjer där fler än två vuxna tar föräldra­ansvar.
          </p>
          <p xml:id="i-J9owKimSpEfjrEaxLYn233">
            Det kan vara ett bra steg i rätt riktning, men Vänsterpartiet
            menar att utredningen även bör utreda att göra det möjligt för
            fler än två personer att vara vårdnadshavare åt ett barn. I vår
            motion En familjepolitik med barnet i centrum (2021/22:2611) ställer
            vi därför krav på att regeringen ska tillsätta en utredning i
            syfte att ändra reglerna i föräldrabalken (FB) så att det blir
            möjligt för ett barn att ha flera vårdnadshavare.
          </p>
          <head xml:id="i-CT3VPtvCJh6mA8ED7S7HFM" type="h2">
            4.2 Deltagande under graviditeten
          </head>
          <p xml:id="i-VGsLA5APXo27wguvuYSthC">
            Föräldrarnas delaktighet redan under graviditeten kan spela en
            stor roll för hur föräldra­skapet utvecklas och vilket ansvar
            de tar för barnet och barnets uppfostran. En aktiv delaktighet
            förbättrar också förutsättningarna för föräldrarna att vara stöd
            för varandra i vad som kan innebära svåra och utsatta situationer.
            Vänsterpartiet anser därför att möjlig­heterna för föräldrarna
            att delta under vårdrelaterade besök, mödravården inkluderad,
            bör stärkas genom en lagstadgad rätt till ledighet och ersättning.
          </p>
          <p xml:id="i-Bt7c6Wcm7tYjpxZ3eDMQqH">
            Regeringen bör återkomma med förslag om att införa en lagstadgad
            rätt till ledighet och ersättning för föräldrar så att de kan
            närvara vid vårdrelaterade besök. Detta bör riksdagen ställa sig
            bakom och ge regeringen till känna.
          </p>
          <head xml:id="i-D2cpHEe6BMK9CynEPZA48Q" type="h2">
            4.3 Ersättningsnivåerna
          </head>
          <p xml:id="i-ENuyYh1PoBJbYzmpTBVAK5">
            Vänsterpartiet anser att ersättningsnivåerna i föräldraförsäkringen
            behöver ses över. Inkomstbortfallsprincipen är central i föräldraförsäkringen.
            Den innebär att försäkringen ska ge ersättning för förlorad arbetsinkomst.
            Även om denna princip efterlevs bättre inom föräldraförsäkringen
            än i övriga delar av socialförsäkringen finns det behov av en
            översyn även inom föräldraförsäkringen.
          </p>
          <head xml:id="i-14PZfEkWBWic9QyvFdG7oA" type="h3">
            4.3.1 Höj taken i föräldraförsäkringen
          </head>
          <p xml:id="i-P4oNRvwXXT8jYDbV74yTcG">
            Taket i föräldraförsäkringen ligger på 10 prisbasbelopp, medan
            graviditetspenning och tillfällig föräldrapenning ligger på 7,5
            prisbasbelopp. Vänsterpartiet anser att taken i transfereringssystemen
            bör vara enhetliga och utformas så att 80 procent av löntagarna
            får 80 procent av lönen i ersättning. Vänsterpartiet föreslår
            att samtliga tak i social­försäkringen höjs på detta sätt 2024.
            Cirka 800 000 personer beräknas få en högre individuell disponibel
            inkomst som en följd av förslaget. Den offentligfinansiella effekten
            av förslaget innebär ökade kostnader med drygt 1 miljard kronor
            per år.
          </p>
          <p xml:id="i-LRb6PTNhHcLwYweodH5AgB">
            Regeringen bör återkomma med förslag om att höja taken i föräldraförsäkringen
            (föräldrapenning, tillfällig föräldrapenning och graviditetspenning)
            så att 80 procent av löntagarna har inkomster under taket. Detta
            bör riksdagen ställa sig bakom och ge regeringen till känna.
          </p>
          <head xml:id="i-DDMjRFBrEAUx6APtas1NT6" type="h3">
            4.3.2 Höj grundnivån i föräldraförsäkringen
          </head>
          <p xml:id="i-PCuFreKSXpuGG3ELxsXHXk">
            Ingen förälder borde behöva välja mellan att betala elräkningen
            eller köpa vinterskor till barnen, och inget barn borde behöva
            växa upp i fattigdom i Sverige. Tyvärr ser det inte ut så i dag;
            barnfattigdomen är ett stort problem i dagens Sverige.
          </p>
          <p xml:id="i-4nvzbMkcW9M8gM4bibizVU">
            Föräldrar som inte har arbetat i sex månader närmast före förlossningen,
            och därför saknar sjukpenninggrundande inkomst (SGI), får föräldrapenning
            på grundnivå om 250 kronor per dag. De flesta av dem som får föräldrapenning
            på grundnivå är troligtvis unga och arbetslösa eller studerande
            eller har invandrat nyligen och inte hunnit etablera sig på arbetsmarknaden.
            Vänsterpartiet drev igenom en höjning av grundnivån från 225 till
            250 kronor om dagen. Det är en viktig omfördelande och feministisk
            reform eftersom nio av tio av de som bara har grundnivån i föräldraförsäkringen
            är kvinnor. Det handlar i praktiken om att förflytta pengar till
            en grupp kvinnor som inte har stora marginaler. Den som har föräldrapenning
            på grundnivå och tar ut den för hela månaden får nu 750 kronor
            mer i månaden. Det innebär en stor skillnad i både föräldrars
            och barns vardag.
          </p>
          <p xml:id="i-CT3HNcezAf93PHYZgeYcyd">
            Den höjning som Vänsterpartiet drev igenom innebär en ersättning
            på 7 500 kronor per månad före skatt, för den som tar ut 30 dagar
            per månad. Det motsvarar ca 5 800 kronor efter skatt. Det är fortfarande
            en väldigt låg ersättningsnivå. År 2013 höjdes grundnivån från
            180 till 225 kronor per dag.
          </p>
          <p xml:id="i-GhMeG49LxJEb8m9ETF44Rr">
            Vänsterpartiet anser att grundnivån bör indexeras, i stället
            för att riksdagen med jämna mellanrum ska höja den när den upplevs
            ha blivit för låg. Om grundnivån hade räknats upp med inkomstindex
            från den senaste höjningen 2016 hade den varit 325 kronor per
            dag 2024 (RUT 2023:813). För den som tar ut 30 dagar per månad
            på grund­nivå skulle det innebära att föräldrapenningen höjs med
            2 250 kronor per månad. Vänsterpartiet anser att grundnivån bör
            höjas till 325 kronor per dag.
          </p>
          <p xml:id="i-AR2DbJ5oYeAkja8RbAkpwV">
            Regeringen bör höja grundnivån i föräldraförsäkringen till 325
            kronor per dag. Detta bör riksdagen ställa sig bakom och ge regeringen
            till känna.
          </p>
          <head xml:id="i-UTnhojx2JEDq5FTJ8oP7x2" type="h2">
            4.4 Utredningen om en modern föräldraförsäkring
          </head>
          <p xml:id="i-PM6Nz9VPrabw2bJpGoCPnN">
            I december 2017 presenterades slutbetänkandet Jämställt föräldraskap
            och goda uppväxtvillkor för barn – en ny modell för föräldraförsäkringen
            (SOU 2017:101) från Utredningen om en modern föräldraförsäkring.
            Utredningen kom till efter en överens­kommelse mellan Vänsterpartiet
            och den dåvarande regeringen. Flera av utredningens förslag skulle
            utveckla föräldraförsäkringen i rätt riktning och leda till ett
            mer jämställt och jämlikt uttag av föräldrapenning. Tyvärr har
            varken den dåvarande eller den nuvarande regeringen valt att gå
            vidare med de av utredningens förslag som skulle ha störst effekt
            på familjepolitiken.
          </p>
          <head xml:id="i-9D9twwqbzCsBpjgURW1Zfd" type="h3">
            4.4.1 Ny modell för föräldrapenning
          </head>
          <p xml:id="i-XxaMuqpZADWAujjdPoaPnW">
            I slutbetänkandet Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101)
            föreslås en ny modell för föräldra­penningen. Modellen innebär
            att föräldrapenning med anledning av barns födelse ska lämnas
            under högst 460 dagar sammanlagt för föräldrarna, och vid flerbarnsfödsel
            under ytterligare högst 170 dagar för varje barn utöver det första.
            Förmånen ska lämnas som längst till dess att barnet har fyllt
            10 år och ska fördelas enligt en särskild modell. Enligt denna
            modell är 390 föräldradagar reserverade för perioden från 60 dagar
            till beräknad födelse tills barnet är tre år gammalt. 130 av dessa
            dagar är reserverade för vardera föräldern. Mellan barnets treårsdag
            och tioårsdag får föräldrarna förfoga över 10 föräldradagar per
            år. Tre av dem är reserverade för vardera föräldern. Nytt är även
            att 60 dagar kan överlåtas till en annan försäkrad.
          </p>
          <p xml:id="i-T9t45YCBt7fzWmhLTuhbAE">
            Syftet med konstruktionen är att styra uttaget av föräldradagar
            till barnens första levnadsår då behoven av omsorg är som störst
            men också att undvika att personer som kan spara många föräldradagar,
            exempelvis p.g.a. höga inkomster, gör det och använder dem för
            att dryga ut sin semester i stället för att ta hand om sina barn.
            De reserverade dagarna för perioden mellan att barnet är tre och
            tio år syftar till att kunna förlänga semestern något för barnfamiljer
            med barn i dessa åldrar samt att underlätta vid skollov, läkarbesök
            och liknande. Denna del av utredningen är inspirationskällan bakom
            S-MP-regeringens föreslagna familjevecka.
          </p>
          <p xml:id="i-KEq7erCuWfzFNUrRpPQowf">
            Genom att bryta ut denna del av reformen underlättar man förvisso
            situationen för många låginkomsttagare, som generellt sett har
            svårare att ta ut denna typ av ledighet och styra över sina arbetstider,
            men man åtgärdar inte problemet med att föräldra­försäkringen
            används för att dryga ut semestern i en orimlig omfattning bland
            medel- och höginkomsttagare. Eftersom en arbetsgivare inte kan
            neka föräldraledighet om den anmäls i tillräckligt god tid i förväg
            kan dessa föräldradagar användas för att ta långa semestrar, vilket
            kan sätta arbetsgivare i svåra situationer.
          </p>
          <p xml:id="i-CoeHX4aUi8cJ6gjE2jy4XY">
            Vänsterpartiet anser att den dåvarande S-MP-regeringen borde
            ha tagit ett helhets­grepp om föräldraförsäkringen med utgångspunkt
            i utredningen i stället för att bryta ut vissa delar, så som den
            har gjort. Vänsterpartiet anser att tanken bakom den modell som
            föreslås i betänkandet är god och att regeringen borde ha gått
            vidare med förslag baserat på den. Den exakta utformningen med
            åldersgränser och vilket antal dagar som reserveras för vilka
            perioder kan diskuteras och justeras. Vi välkomnar också att fler
            dagar reserveras för vardera föräldern och anser att ett ökat
            antal dagar bör ses som steg mot en individualiserad föräldraförsäkring.
          </p>
          <p xml:id="i-YMz3twsjET9KBKxXWgfpJo">
            Regeringen bör återkomma med förslag baserat på modellen i slutbetänkandet
            Jämställt föräldraskap och goda uppväxtvillkor för barn – en ny
            modell för föräldra­försäkringen (SOU 2017:101). Detta bör riksdagen
            ställa sig bakom och ge regeringen till känna.
          </p>
          <head xml:id="i-KDmSYgwvtSxoPS5tyDxT7w" type="h3">
            4.4.2 Utredningens övriga förslag
          </head>
          <p xml:id="i-UYjA9aXwpRFJiVYA93xYQP">
            Betänkandet innehåller ytterligare några förslag. I dag betalas
            föräldrapenning ut i 480 dagar för ett barn. I 390 av dessa dagar
            baseras ersättningen på förälderns inkomst – sjukpenninggrundande
            inkomst (SGI). Den som inte har någon SGI, exempelvis för att
            hen inte arbetat tillräckligt mycket, får föräldrapenning på grundnivå.
            De övriga 90 dagarna är ersättningen 180 kronor per dag. Dessa
            dagar kallas dagar på lägstanivå. Utredningen föreslår att de
            tas bort. Vänsterpartiet anser att det är ett bra förslag, eftersom
            dessa dagar inte används i så stor utsträckning och de ger en
            väldigt låg ersättning. Eftersom de delvis ersätts med föräldradagar
            med högre ersättning kan förslaget leda till en förbättrad ekonomi
            för många föräldrar. Ett avskaffande av dagarna på lägstanivå
            bör ske som en del av en ändrad modell i föräldraförsäkringen
            enligt förslaget ovan.
          </p>
          <p xml:id="i-G3drDECPtgh1oFKKxCy6No">
            Utredningen föreslår också utökade möjligheter för en vårdnadshavare
            att lämna dagar med föräldrapenning till en annan person, ett
            förslag som nuvarande regering gått vidare med. Det finns en god
            tanke bakom förslaget men också vissa risker att det utnyttjas
            i fel syfte, något som även LO varnar för. Vänsterpartiet anser
            precis som LO att förslaget kan öppna för en användning av föräldraförsäkringen
            som ett omsorgs­bidrag eller en omsorgscheck där föräldrar har
            möjlighet att via försäkringen betala företag eller privatpersoner
            för att ta hand om deras små barn, vilket vore att frångå principerna
            bakom och målsättningarna i socialförsäkringssystemen. Marknadselement
            hör inte hemma i föräldraförsäkringen.
          </p>
          <p xml:id="i-VxFzg9ihwoRBdcDaaryXRX">
            Enligt betänkandets förslag, som även regeringen har med i sin
            lagrådsremiss, måste den som ska få del av ersättningen vara försäkrad
            för föräldrapenning, vilket ger ett visst skydd mot den utveckling
            som beskrivs ovan. Vänsterpartiet menar dock att det är viktigt
            att ett sådant förslag utformas för att undvika just en sådan
            utveckling, något vi inte kan se uppfylls i den remiss som regeringen
            har skickat till Lagrådet.
          </p>
          <p xml:id="i-QmmgN4Cm1vSqSQUCpDZ378">
            Vidare förslår utredningen att den s.k. snabbhetspremien tas
            bort. Premien infördes i lagstiftningen 1986 för att familjer
            som skaffar ett andra barn inom 30 månader, eller där kvinnan
            blir gravid inom 1 år och 9 månader efter en förlossning, inte
            ska lida ekono­miskt om föräldrarna behöver jobba deltid. Regeln
            innebär att föräldrarnas SGI är skyddad under denna period. Eftersom
            regeln innehåller en tidsgräns har den lett till en viss styrning
            mot att skaffa barn med just detta intervall, enligt flera studier.
            Vänsterpartiet anser att det är bra att regeln ses över men att
            perioden skulle kunna förlängas i stället för att regeln tas bort
            helt.
          </p>
          <p xml:id="i-G8EZGiW86mUzDRg1KKkNAH">
            Vänsterpartiet anser också att de försäkrades SGI bör skyddas
            i större utsträckning än i dag. Flera av problemen med föräldraförsäkringen
            för studenter och företagare hänger samman med utformningen av
            den sjukpenninggrundande inkomsten. Detta konstateras bl.a. i
            slutbetänkandet Jämställt föräldraskap och goda uppväxtvillkor
            för barn – en ny modell för föräldraförsäkringen (SOU 2017:101).
          </p>
          <p xml:id="i-7mYUHCnUzrA5rQeaDHV681">
            I juni 2023 presenterades slutbetänkandet Ett trygghetssystem
            för alla – nytt regelverk för sjukpenninggrundande inkomst (SOU
            2023:30). Där presenterades en modell för hur skyddet av den sjukpenninggrundande
            inkomsten kan stärkas och bl.a. anpassas bättre för studenter
            och företagare.
          </p>
          <p xml:id="i-9HqYi8aT3r4vKgThSf2uh7">
            Regeringen bör återkomma med förslag baserat på den modell som
            presenteras i slutbetänkandet Ett trygghetssystem för alla – nytt
            regelverk för sjukpenninggrundande inkomst (SOU 2023:30). Detta
            bör riksdagen ställa sig bakom och ge regeringen till känna.
          </p>
          <head xml:id="i-XmjCr1REGbC2C9emfX7Rsj" type="h1">
            5 Omvårdnadsbidraget och merkostnadsersättningen
          </head>
          <p xml:id="i-GM8W2SiiUUiH4696g3rbdt">
            Den 1 januari 2019 började nya regler om stöd till personer med
            funktionsnedsättning att gälla. De nya reglerna innebär att två
            nya förmåner inom socialförsäkringen ersatte förmånerna vårdbidrag
            och handikappersättning som skulle fasas ut. De två nya förmånerna
            kallas omvårdnadsbidrag och merkostnadsersättning.
          </p>
          <p xml:id="i-6qWECCsU2VJXeGFW5iMZ8Y">
            Vänsterpartiet röstade emot förslaget och yrkade på att den dåvarande
            regeringen skulle återkomma med ett förslag som tog hänsyn till
            hjälpbehov och som garanterade ersättning till fler människor
            med funktionsnedsättning. Vi ville också att den dåvarande regeringen
            skulle återkomma med ett förslag där konsekvenserna av att införa
            ett omvårdnadsbidrag analyserats ytterligare, framför allt för
            gruppen ensamstående kvinnor (se motion 2017/18:4089). Vi ansåg
            då att syftet med förslagen var bra men att flera av förslagen
            riskerade att få motsatt effekt. Vänsterpartiet delade den dåvarande
            regeringens problembild, att regelverket var otydligt och att
            det fanns brister i förutsäg­barheten i besluten. Vi ansåg dock
            inte att regeringens förslag skulle åtgärda dessa problem.
          </p>
          <p xml:id="i-2WuamwzGYWLTANBhZ6SgcY">
            Sedan reformen infördes har det kommit åtskilliga uppgifter om
            att reformen fått olyckliga effekter. En granskning som SVT gjorde
            i oktober 2020 visade att drygt 7 800 föräldrar till barn som
            har funktionsnedsättningar hade fått sänkta eller indragna bidrag
            efter reformen. Därmed hade över hälften, 55 procent, fått bidraget
            sänkt eller helt indraget. Granskningen byggde på uppgifter som
            Försäkringskassan hade tagit fram för SVT:s räkning.
          </p>
          <p xml:id="i-3Mxg83ZbYn8xhiQqVC6s4y">
            Inspektionen för socialförsäkringen (ISF) har granskat reformen
            i rapporten Införandet av omvårdnadsbidrag och merkostnadsersättning
            (2020:5) som publicerades i maj 2020. Granskningen visar bl.a.
            att införandet av de nya förmånerna och utfas­ningen av de gamla
            förmånerna har lett till allvarliga konsekvenser för många enskilda
            personer och för familjer med barn som har en funktionsnedsättning.
            Handläggningstiderna för de nya förmånerna har gradvis vuxit och
            blivit långa. Övergångsbestämmelserna har bidragit till långa
            handläggningstider och glapp i utbetalningar mellan förmånerna.
            I dag uppgår handläggningstiderna till mellan tre och fem månader
            i normalfallet, enligt Försäkringskassan. Det är en förbättring
            sedan tidigare men fortfarande otillräckligt.
          </p>
          <p xml:id="i-TepNPpLDn11B7XX7fD7aAh">
            Regeringen bör skyndsamt återkomma med ytterligare åtgärder för
            att förkorta handläggningstiderna för omvårdnadsbidraget och merkostnadsersättningen.
            Detta bör riksdagen ställa sig bakom och ge regeringen till känna.
          </p>
          <p xml:id="i-G29HmxtmmkTWbhb9Ez1uf8">
            Den 12 november 2020 fick ISF i uppdrag av regeringen att analysera
            utfallet av reformen. Uppdraget slutredovisades den 30 november
            2021 när det gällde omvårdnads­bidrag och den 30 september 2022
            när det gällde merkostnadsersättning. Utredningen visar bl.a.
            att det kan vara svårare att komma upp till de högre ersättningsnivåerna
            inom omvårdnadsbidraget jämfört med inom vårdbidraget. ISF menar
            att detta kan bero på brister och otydligheter i förarbetena och
            konstaterar även att Försäkringskassans bedömningar varierar mellan
            vissa ärenden avseende de fyra olika ersättningsnivåerna. Inspektionen
            menar också att flera av de brister som nu uppmärksammas förutsågs
            av flera remissinstanser. ISF konstaterar dessutom att det enligt
            förarbetena var lagstift­arens intentioner att Försäkringskassans
            handläggning av omvårdnadsbidrag ska luta sig mot tidigare praxis
            som fanns inom vårdbidraget men att det inte verkar ha blivit
            så.
          </p>
          <p xml:id="i-SxBTAE1bjUpCvFWKLpEaBn">
            I rapporten kritiserar ISF Försäkringskassans syn på föräldrarnas
            ansvar, vilken leder till lägre eller utebliven ersättning för
            många föräldrar. ISF har också i tidigare rapporter framfört att
            det behöver tydliggöras vad som kan anses ingå i det normala föräldraansvaret.
            Vänsterpartiet delar denna kritik och menar att regeringen bör
            åtgärda problemet.
          </p>
          <p xml:id="i-CHN9hU1xnC9Dr1f5yR26B4">
            Regeringen bör återkomma med förslag om ett förtydligande av
            synen på föräldra­ansvaret enligt lagstiftarens intentioner. Detta
            bör riksdagen ställa sig bakom och ge regeringen till känna.
          </p>
          <p xml:id="i-UaMmtuC9MbrDJyZHktfKdA">
            Vänsterpartiets kritik mot reformen, som vi framförde när förslaget
            lades fram och röstades igenom i riksdagen, står fast. Den får
            också stöd från de granskningar som genomförts.
          </p>
          <p xml:id="i-5gBaWUMvdVBr7Vscu692kx">
            Regeringen bör återkomma med förslag om att åtgärda bristerna
            i omvårdnads­bidraget och merkostnadsersättningen enligt ISF:s
            utredning. Detta bör riksdagen ställa sig bakom och ge regeringen
            till känna.
          </p>
          <p xml:id="i-EF1TScCQGpk8v5ZKdK1Vs">
            Vänsterpartiet anser att regeringen bör agera för att säkerställa
            att ingen drabbas under den period då frågan granskas och bereds.
          </p>
          <p xml:id="i-PmM8X359US4D6inYxfAG4Z">
            Regeringen bör återkomma med förslag om att säkerställa kompensation
            för de som har drabbats och riskerar att drabbas av bristerna
            i införandet av omvårdnadsbidraget. Detta bör riksdagen ställa
            sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-XuYbW29yagiWaTtvC9p11d" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-VyrqL45gxu5y5LQ7RT3wkC" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-4A5YJMJWU4ZbWKBPmf7CcE" who="i-Xte2hVf6qgEgJA6sWB1cDH">
              Malcolm Momodou Jallow (V)
            </item>
            <item xml:id="i-3hwsX2jLeA6USZMQmjwRnQ" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-CusFr6YktqVHSNDLSheNJS" who="i-Xbq1HVkxhCYVmfPLN63HRo">
              Daniel Riazat (V)
            </item>
            <item xml:id="i-RQdeADatAN2wp3FgmDHJQb" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-SbUwtyG5jJcNubMyAwKs8b" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
