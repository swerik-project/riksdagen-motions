<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-UU-03239">
  <teiHeader>
    <fileDesc>
      <titleStmt>
        <title>Frihet, fred och utveckling i världen</title>
        <author corresp="i-9Rr7JqtzHpZv84evqPH4D8">av Karin Enström m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3239 av Karin Enström m.fl. (M)</title>
          <idno type="rdwebb">H5023239</idno>
          <rs type="number">3239</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H5023239/text</ref>
          <ref type="dokument_url_html">http://data.riksdagen.se/dokument/H5023239</ref>
          <ref type="dokumentstatus_url_xml">http://data.riksdagen.se/dokumentstatus/H5023239</ref>
          <ref type="docx">http://data.riksdagen.se/fil/EE07D3C3-C98C-4934-ACFF-F2FE9F705ED9</ref>
          <ref type="pdf">http://data.riksdagen.se/fil/F9C61C56-2F5A-4C8A-B167-7DAAFBE19FC5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5iLkMds96DbsdoQ1H5obCT</idno>
            <name>Sofia Arkelsten</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-GJLL78ePjJhSXVWBYyRW8t</idno>
            <name>Margareta Cederfelt</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-29sSodYVXoni9iia1vszCy</idno>
            <name>Göran Pettersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-17rLcHuXL7eT8W1nwmMH4h</idno>
            <name>Sotiris Delis</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-DiNMvHiX2jkJKQ1MdPtEbU" type="signed"/>
        <correspContext corresp="i-DiNMvHiX2jkJKQ1MdPtEbU">
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-5iLkMds96DbsdoQ1H5obCT"/>
          <note type="signatory" corresp="i-GJLL78ePjJhSXVWBYyRW8t"/>
          <note type="signatory" corresp="i-29sSodYVXoni9iia1vszCy"/>
          <note type="signatory" corresp="i-17rLcHuXL7eT8W1nwmMH4h"/>
        </correspContext>
        <correspAction xml:id="i-K7ko3FgS2fxApTnpybuRJc" type="submitted">
          <date when="2017-10-05"/>
          <time when="11:56:22"/>
        </correspAction>
        <correspAction xml:id="i-5YuUCNZDzuNxURMknM1MvQ" type="reviewed">
          <date when="2017-10-05"/>
          <time when="12:34:11"/>
        </correspAction>
        <correspAction xml:id="i-Dbsdqs3HhctwTAxu4jk99e" type="referred">
          <date when="2017-10-13"/>
        </correspAction>
        <correspAction xml:id="i-DL1bo25psVKg8Wifyh1oYY" type="assigned">
          <date when="2018-11-21"/>
          <time when="14:35:50"/>
        </correspAction>
        <correspContext corresp="i-DL1bo25psVKg8Wifyh1oYY">
          <ref type="assignedTo">Utrikesutskottet</ref>
        </correspContext>
        <correspAction xml:id="i-4kaQU6wpkgE17XPvxNjqux" type="behandlas_i"/>
        <correspContext corresp="i-4kaQU6wpkgE17XPvxNjqux">
          <ref type="uppgift">2017/18:UU9</ref>
          <ref type="ref_dok_id">H501UU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU9</ref>
          <ref type="ref_dok_titel">Skärpt exportkontroll av krigsmateriel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QUYwoiQwr22useVFkj3gBT" type="behandlas_i"/>
        <correspContext corresp="i-QUYwoiQwr22useVFkj3gBT">
          <ref type="uppgift">2017/18:UU2</ref>
          <ref type="ref_dok_id">H501UU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-K8KED5QJ1rKsKox3iCXexL" type="behandlas_i"/>
        <correspContext corresp="i-K8KED5QJ1rKsKox3iCXexL">
          <ref type="uppgift">2017/18:UU11</ref>
          <ref type="ref_dok_id">H501UU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU11</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7hLmEG2yfbZkRVLe57efxa" type="behandlas_i"/>
        <correspContext corresp="i-7hLmEG2yfbZkRVLe57efxa">
          <ref type="uppgift">2017/18:UU14</ref>
          <ref type="ref_dok_id">H501UU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU14</ref>
          <ref type="ref_dok_titel">Mellanöstern och Nordafrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MaQCVmUThMazo1Vd97crNj" type="behandlas_i"/>
        <correspContext corresp="i-MaQCVmUThMazo1Vd97crNj">
          <ref type="uppgift">2017/18:UU12</ref>
          <ref type="ref_dok_id">H501UU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU12</ref>
          <ref type="ref_dok_titel">Europarådet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Mt2tqQsvH3akdEbdtaoSPm" type="behandlas_i"/>
        <correspContext corresp="i-Mt2tqQsvH3akdEbdtaoSPm">
          <ref type="uppgift">2017/18:UU13</ref>
          <ref type="ref_dok_id">H501UU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU13</ref>
          <ref type="ref_dok_titel">Organisationen för säkerhet och samarbete i Europa (OSSE)</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-R4gd2QLpESdscWM4UxEbh5" type="behandlas_i"/>
        <correspContext corresp="i-R4gd2QLpESdscWM4UxEbh5">
          <ref type="uppgift">2017/18:UU18</ref>
          <ref type="ref_dok_id">H501UU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU18</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8tnN8UYKTBDvtCqpZjYbc1" type="behandlas_i"/>
        <correspContext corresp="i-8tnN8UYKTBDvtCqpZjYbc1">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">FN och mänskliga rättigheter i svensk utrikespolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TtQNEiwuPEJB1gXWbKn8xR" type="behandlas_i"/>
        <correspContext corresp="i-TtQNEiwuPEJB1gXWbKn8xR">
          <ref type="uppgift">2017/18:UU8</ref>
          <ref type="ref_dok_id">H501UU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU8</ref>
          <ref type="ref_dok_titel">Sveriges samlade politik för internationell civil och militär krishantering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-mWUCb52Z6GvbETGtbnaM8" type="behandlas_i"/>
        <correspContext corresp="i-mWUCb52Z6GvbETGtbnaM8">
          <ref type="uppgift">2017/18:UU21</ref>
          <ref type="ref_dok_id">H501UU21</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU21</ref>
          <ref type="ref_dok_titel">Politiken för global utveckling (PGU)</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8B4L6BMucouNwVTurzGuut" type="behandlas_i"/>
        <correspContext corresp="i-8B4L6BMucouNwVTurzGuut">
          <ref type="uppgift">2017/18:UU10</ref>
          <ref type="ref_dok_id">H501UU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2017</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LQNgg1DCVLXQqPSHdiAu4A" type="behandlas_i"/>
        <correspContext corresp="i-LQNgg1DCVLXQqPSHdiAu4A">
          <ref type="uppgift">2017/18:NU11</ref>
          <ref type="ref_dok_id">H501NU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU11</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2017/18:3239 av Karin Enström m.fl. (M)
          Frihet, fred och utveckling i världen
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-3sgwfD9gyUSsMNsRkYuqdg">
            Förslag till riksdagsbeslut
          </head>
          <list style="ol">
            <item xml:id="i-MfPHVxRw5e6U3bLQwWx85r">
              Riksdagen ställer sig bakom det som anförs i motionen om inriktningen
              av utrikespolitiken och tillkännager detta för regeringen.
            </item>
            <item xml:id="i-G7twVz9wQuW2k2VgfFx7Sd">
              Riksdagen ställer sig bakom det som anförs i motionen i avsnittet
              Inledning – Sverige tar ansvar i en orolig värld, och detta tillkännager
              riksdagen för regeringen.
            </item>
            <item xml:id="i-TEPAy1vQWbthVUWhAVy2xF">
              Riksdagen ställer sig bakom det som anförs i motionen i avsnittet
              Våra värderingar och tillkännager detta för regeringen.
            </item>
            <item xml:id="i-J7mdaJteHuDjJVvSVaCLj7">
              Riksdagen ställer sig bakom det som anförs i motionen i avsnittet
              Värnandet av de mänskliga fri- och rättigheterna och tillkännager
              detta för regeringen.
            </item>
            <item xml:id="i-BfGbLrPoKHStM6hs5N1u77">
              Riksdagen ställer sig bakom det som anförs i motionen i avsnittet
              Ökad frihet för världens kvinnor och tillkännager detta för regeringen.
            </item>
            <item xml:id="i-MSbe38Z4fitoVNX1fukBNV">
              Riksdagen ställer sig bakom det som anförs i motionen i avsnittet
              Mänskliga rättigheter för alla och tillkännager detta för regeringen.
            </item>
            <item xml:id="i-X2S1mQdVLchE5SGY8zj4oG">
              Riksdagen ställer sig bakom det som anförs i motionen i avsnittet
              Frihet i den digitala världen och tillkännager detta för regeringen.
            </item>
            <item xml:id="i-Cy8Q2E3DxZ4riqPmVCVQpo">
              Riksdagen ställer sig bakom det som anförs i motionen i avsnittet
              EU och framtidsutmaningarna och tillkännager detta för regeringen.
            </item>
            <item xml:id="i-FRbNggRNitxB3ovfyBjwZj">
              Riksdagen ställer sig bakom det som anförs i motionen i avsnittet
              Vårt Europa och tillkännager detta för regeringen.
            </item>
            <item xml:id="i-WaxD62pKNsCc2E6UtmYTqg">
              Riksdagen ställer sig bakom det som anförs i motionen i avsnittet
              En större union med välmående grannar och tillkännager detta för
              regeringen.
            </item>
            <item xml:id="i-VbjJs51p9t7jfeBofNuR5N">
              Riksdagen ställer sig bakom det som anförs i motionen i avsnittet
              EU:s röst i världen och tillkännager detta för regeringen.
            </item>
            <item xml:id="i-MDo4T1aDm49k5YMCRBYMkN">
              Riksdagen ställer sig bakom det som anförs i motionen i avsnittet
              Solidaritetsförklaringen och tillkännager detta för regeringen.
            </item>
            <item xml:id="i-9aQrX4bkdzQ9aZ7Ug4WQvQ">
              Riksdagen ställer sig bakom det som anförs i motionen i avsnittet
              Det nordiska samarbetet och tillkännager detta för regeringen.
            </item>
            <item xml:id="i-TorfpXz8otxxxXV2N5mwNi">
              Riksdagen ställer sig bakom det som anförs i motionen i avsnittet
              Arktis och Barents och tillkännager detta för regeringen.
            </item>
            <item xml:id="i-3omMt9jogaPVVgbU7o3Njs">
              Riksdagen ställer sig bakom det som anförs i motionen i avsnittet
              Nato och tillkännager detta för regeringen.
            </item>
            <item xml:id="i-9UVok4d29pyFLqA6LwLmPt">
              Riksdagen ställer sig bakom det som anförs i motionen i avsnittet
              FN och tillkännager detta för regeringen.
            </item>
            <item xml:id="i-5BKucUCtAGHt96Y6aLtBr8">
              Riksdagen ställer sig bakom det som anförs i motionen i avsnittet
              Europarådet och tillkännager detta för regeringen.
            </item>
            <item xml:id="i-TDnTK2jWyqwhe4ARFCbteG">
              Riksdagen ställer sig bakom det som anförs i motionen i avsnittet
              OSSE och tillkännager detta för regeringen.
            </item>
            <item xml:id="i-G5jhwcoAtvpLDjDEwd3tri">
              Riksdagen ställer sig bakom det som anförs i motionen i avsnittet
              Internationella insatser och tillkännager detta för regeringen.
            </item>
            <item xml:id="i-NLey2vinQgiiNHCVN2cUiR">
              Riksdagen ställer sig bakom det som anförs i motionen i avsnittet
              Globaliseringens förändringskraft och tillkännager detta för regeringen.
            </item>
            <item xml:id="i-C3zvRr5VThYzaHFgbWP1dN">
              Riksdagen ställer sig bakom det som anförs i motionen i avsnittet
              Globala migrations- och flyktingströmmar och tillkännager detta
              för regeringen.
            </item>
            <item xml:id="i-7CFv1ydWPhasazvfx3S6F7">
              Riksdagen ställer sig bakom det som anförs i motionen i avsnittet
              Miljö och klimat och tillkännager detta för regeringen.
            </item>
            <item xml:id="i-A8A43L3fXyd6321Lhy98vW">
              Riksdagen ställer sig bakom det som anförs i motionen i avsnittet
              Energi och säkerhet och tillkännager detta för regeringen.
            </item>
            <item xml:id="i-U3FSVLYN62KVY1cSuPnbGq">
              Riksdagen ställer sig bakom det som anförs i motionen i avsnittet
              Ett mer osäkert närområde och tillkännager detta för regeringen.
            </item>
            <item xml:id="i-UTCUixS3v3fFd9sA3hAcop">
              Riksdagen ställer sig bakom det som anförs i motionen i avsnittet
              Ryssland och tillkännager detta för regeringen.
            </item>
            <item xml:id="i-dtmo2yCHyDx1cRscCFyHC">
              Riksdagen ställer sig bakom det som anförs i motionen i avsnittet
              Syrien och tillkännager detta för regeringen.
            </item>
            <item xml:id="i-RVwQj1ApYghM6qGBFWxrUW">
              Riksdagen ställer sig bakom det som anförs i motionen i avsnittet
              Terrorism och radikalisering och tillkännager detta för regeringen.
            </item>
            <item xml:id="i-7KHSH8fmALwJkGxPFibobJ">
              Riksdagen ställer sig bakom det som anförs i motionen i avsnittet
              Krigets lagar och folkrätten och tillkännager detta för regeringen.
            </item>
            <item xml:id="i-YZvNZcZAqrAJYzctQX8ZSB">
              Riksdagen ställer sig bakom det som anförs i motionen i avsnittet
              Sönderfallande stater och tillkännager detta för regeringen.
            </item>
            <item xml:id="i-2whQinnZYZ6aaQekoERACL">
              Riksdagen ställer sig bakom det som anförs i motionen i avsnittet
              Globaliseringens kraft och tillkännager detta för regeringen.
            </item>
            <item xml:id="i-8da41hKwA55Ge238JYCMig">
              Riksdagen ställer sig bakom det som anförs i motionen i avsnittet
              Frihandel och tillkännager detta för regeringen.
            </item>
            <item xml:id="i-LrPRE9D4VCPMVsdZNFitv6">
              Riksdagen ställer sig bakom det som anförs i motionen i avsnittet
              Informationsteknologins betydelse och tillkännager detta för regeringen.
            </item>
            <item xml:id="i-5wq2t9wVwqogFnGmLmXgQg">
              Riksdagen ställer sig bakom det som anförs i motionen i avsnittet
              Sociala konsekvenser och tillkännager detta för regeringen.
            </item>
            <item xml:id="i-VEmgvZF2dcbvEtMybwZXFD">
              Riksdagen ställer sig bakom det som anförs i motionen om handel,
              mänskliga rättigheter och miljö och tillkännager detta för regeringen.
            </item>
            <item xml:id="i-N8pHmr5V9Kq9WhHWvi2St4">
              Riksdagen ställer sig bakom det som anförs i motionen i avsnittet
              Företagande och näringsfrihet och tillkännager detta för regeringen.
            </item>
            <item xml:id="i-2bFHAuiGa6qC2EN6ytaLsd">
              Riksdagen ställer sig bakom det som anförs i motionen i avsnittet
              Ökad säkerhet genom internationella avtal och exportkontroll och
              tillkännager detta för regeringen.
            </item>
            <item xml:id="i-GXgkt6RbbxTishMdyazBwo">
              Riksdagen ställer sig bakom det som anförs i motionen i avsnittet
              En bredare syn på utveckling och tillkännager detta för regeringen.
            </item>
            <item xml:id="i-VeSpJY4tiasybLX5JHVryL">
              Riksdagen ställer sig bakom det som anförs i motionen i avsnittet
              De globala hållbarhetsmålen och tillkännager detta för regeringen.
            </item>
            <item xml:id="i-Tmiddyvm85NAQcXwDgtPtw">
              Riksdagen ställer sig bakom det som anförs i motionen i avsnittet
              Bistånd i en ny tid och tillkännager detta för regeringen.
            </item>
            <item xml:id="i-P4r12cr72G8ZYB2vkSx9EG">
              Riksdagen ställer sig bakom det som anförs i motionen i avsnittet
              Inriktningen på biståndspolitiken – ett värderingsdrivet bistånd
              och tillkännager detta för regeringen.
            </item>
            <item xml:id="i-A4kdBKxVTmgw8vu5LmXndV">
              Riksdagen ställer sig bakom det som anförs i motionen i avsnittet
              Ett starkare stöd för barn och kvinnor och tillkännager detta
              för regeringen.
            </item>
            <item xml:id="i-8B7j6NiD1hLzjZ6zgGL9X">
              Riksdagen ställer sig bakom det som anförs i motionen i avsnittet
              Biståndet som verktyg för demokratin och tillkännager detta för
              regeringen.
            </item>
          </list>
        </div>
        <div type="motContent">
          <head xml:id="i-CPUuNgFv1BGB7owiufHVTE" type="h1">
            Inledning – Sverige tar ansvar i en orolig omvärld
          </head>
          <p xml:id="i-VYXS6pFVu7XwSbLDWZtbCk">
            Vi lever i en orolig och snabbt föränderlig omvärld och de kommande
            åren lär omvärldens utmaningar allt tydligare och oftare bryta
            sig in i den svenska vardagen. 2017 har börjat med ett skifte
            i den världsordning vi levt med sedan andra världskriget, då den
            nya administrationen i USA har signalerat en annan syn på sin
            roll i världen och på relationen med EU och Europa. Men redan
            Storbritanniens beslut att lämna Europa har skakat om vår utrikes-
            och säkerhetspolitiska struktur.
          </p>
          <p xml:id="i-HABPpBGk1VdUC23hyd3Yxs">
            På olika sätt och av olika skäl får både Trump-administrationen
            och brexit-beslutet svårförutsägbara konsekvenser för Sverige,
            inte minst säkerhetspolitiskt. Vårt ankare, viktigaste utrikespolitiska
            arena och det som ska vara garanten för frihet och säkerhet är
            EU, men dess överlevnad kan inte tas för given. EU lider av trovärdighetsproblem,
            svagt ledarskap och arbetet präglas av interna kriser allt sedan
            finanskrisen 2008. Därtill utmanas EU:s existens och värdegrund
            både inifrån och utifrån: inifrån av anti-euro­peiska krafter
            på höger och vänsterflankerna, utifrån från öst av Kremls destabili­seringsförsök
            men nu också från väst, av en amerikansk administration som öppet
            ifrågasätter värdet av ett enat EU, och ser brexit-beslutet som
            en modell för andra länder i Europa.
          </p>
          <p xml:id="i-UMEdKCbgM6zBCQjP1RGHw8">
            Med Brexit och den nya amerikanska administrationen utmanas också
            den för Sverige så viktiga frihandeln – i fallet brexit av att
            utan Storbritannien i EU försvagas frihandelsvännernas ställning
            inom unionen, i fallet med den nya amerikanska administrationen
            att den signalerat en närmast merkantilistisk handelspolitik.
          </p>
          <p xml:id="i-QjTb9gaWj4wHMuTTZVZwSr">
            Samtidigt har inte omvärldens utmaningar upphört. Rysslands aggression
            och revisionism påverkar den regel- och normstyrda ordning som
            styrt Europa. Ett allt mer auktoritärt Turkiet parat med ökade
            nivåer av våld, krigen och oron i Mellanöstern, kärnvapenhot i
            Nordkorea, terrorism med islamistiska förtecken, konflikter i
            flera länder i Afrika, samt stora flykting- och migrationsströmmar
            är andra enorma problem att hantera. I öst fortsätter Kina en
            politik av att söka ökat inflytande långt utanför sina gränser
            med olika medel.
          </p>
          <p xml:id="i-WCCDp1bRPWdrtsjM64w5KK">
            Globaliseringen knyter samman det som är nära med det som är
            avlägset och förändringarna går allt fortare. Det som en gång
            var separata områden är numera delar av samma helhet. Vi ska ha
            förmågan att kunna förebygga och hantera de kriser vi ställs inför
            men vi ska även samverka tillsammans med andra. Det kräver att
            vi för en aktiv utrikes-, försvars- och säkerhetspolitik med en
            tydligare koppling till och prioritering av svenska intressen
            som styr den säkerhetspolitiska agendan. Den ska syfta till att
            skydda det svenska territoriet och värna det öppna samhället byggt
            på grundläggande värderingar som demokrati, frihet, jämställdhet
            och respekten för mänskliga rättigheter. Och det sker samtidigt
            som vi stödjer länder och människor där dessa värden är ifrågasatta.
          </p>
          <p xml:id="i-N9hMrDA1L5ekhKandfNbPJ">
            Utgångspunkten i de moderata idéerna om individens rätt till
            frihet, människans okränkbarhet och tron på potentialen för var
            och en att utvecklas och växa utifrån sina förutsättningar är
            central. Detta är idéer som bara för några år sedan antogs vara
            på väg att bli allmänt vedertagna i världen, men som nu ifrågasätts
            av auktoritära regimer och våldsbejakande organisationer.
          </p>
          <p xml:id="i-5vydXagmbmCjjkmDVeYzH7">
            Vi ser idag en svag internationell återhämtning i ekonomin och
            ökad oro i om­världen. Den ekonomiska återhämtningen väntas ta
            tid och riskerna för en svagare utveckling dominerar. Både inkomster
            och utgifter i de offentliga finanserna påverkas av den oroliga
            omvärlden.
          </p>
          <p xml:id="i-McoJF3Fq2qjevpSxf4ve1v">
            Vi ser allvarliga humanitära kriser till följd av konflikter
            i omvärlden. Antalet flyktingar, asylsökande och internflyktingar
            globalt överstiger 65 miljoner personer. En kris som innebär ett
            enormt och utbrett mänskligt lidande. Sammantaget påverkar detta
            Sveriges utrikespolitik men också politiken som förs inrikes.
          </p>
          <p xml:id="i-GVa4G5EQnhsQcacjHbokaP">
            Vi måste slå vakt om att de gemensamma värderingar som vi värnar
            såsom demokrati, mänskliga rättigheter och marknadsekonomi fortsätter
            att spridas i världen. För att möta framtidens utmaningar är därför
            ett starkare samarbete inom Europeiska unionen (EU) med ökat fokus
            på ekonomisk konkurrenskraft, en gemensam röst inom utrikespolitiken
            samt ett djupare transatlantiskt samarbete det viktigaste för
            oss.
          </p>
          <p xml:id="i-D31SBAemKcTnNLLztos5Ss">
            Moderaternas politik handlar om frihet och individens rättigheter
            såväl i de små som i de stora sammanhangen. För oss är det självklart
            att svensk utrikespolitik ska vara en tydlig röst för frihet och
            mänskliga rättigheter runtom i världen. Vi har en lång tradition
            inom detta område. Vårt engagemang för frigörelsekampen i Öst-
            och Centraleuropa är något som vi känner särskild stolthet över.
            Det är ett arv som förpliktigar. Vi ska driva denna frihetsagenda
            vidare genom att vara en stark kraft för och stödja en demokratisk
            utveckling när och där den befinner sig på tillbakagång.
          </p>
          <p xml:id="i-9DUd3K9MyMqaf5mqJ5CsE5">
            I allt högre grad blir våra samhällen beroende av flöden av varor,
            information, kapital, tjänster och människor som utgör globaliseringens
            kärna. Länder och människor knyts närmare varandra genom ökad
            handel och informations- och teknologiutbyte. Vi lever i en sammanlänkad
            värld med stora möjligheter men också beroenden och sårbarhet
            som följd. Globalisering krymper världen, ökar välståndet och
            skapar nya möjligheter. Detta bidrar till att stärka vår säkerhet.
            Vi måste trygga dessa flöden genom internationellt samarbete och
            en stark global infrastruktur. Men vi måste också förbereda oss
            på att händelser bortom Europa kommer att ha större säkerhetspolitisk
            återverkan i vår egen del av världen.
          </p>
          <p xml:id="i-7MrdiJyuLDgabXyVbFqK19">
            I takt med att globaliseringen och informationsteknologin länkar
            samman världens länder ökar också kravet på vårt globala engagemang.
            Vi ska stödja frihetslängtande människors kamp mot förtryck var
            än i världen de befinner sig. Det fria ordet måste värnas, såväl
            inom som utanför de nya medierna och vi ska stå upp mot diskriminering
            på grund av kön, etnicitet, sexuell läggning med mera. Vi måste
            också arbeta för att fler människor kan ta del av friheten genom
            att med kraft bekämpa fattigdom och miljö­problem i världen. Kraftigt
            förorenad luft, brist på rent vatten och avsaknaden av grundläggande
            sjukvård inskränker också människors frihet och möjligheter till
            ett bra liv.
          </p>
          <p xml:id="i-58Ha1VSJktHUKkNJVfQy9R">
            I dag är det allt mer uppenbart att ekonomisk utveckling och
            politiskt inflytande går hand i hand. När Sverige står bättre
            rustat för framtiden här hemma kan vi också göra större skillnad
            utanför våra egna gränser. Det är då vi lyfter blicken och kan
            agera med styrka och trovärdighet på den internationella arenan.
            En tydlig svensk utrikespolitik bygger alltid på att vi tar ansvar
            för Sveriges ekonomi, samhällsutveckling och miljö.
          </p>
          <p xml:id="i-M3svrkBSHghRVhGPgLdnWp">
            Den tydligaste omställningen i världen är den snabba ekonomiska
            och politiska maktförskjutningen från Europa och Nordamerika till
            Asien och då i synnerhet Kina och Indien. Asiens ökade betydelse
            i den globala ekonomin är en av de mest grund­läggande och snabba
            förändringarna sedan millennieskiftet. Kina och Indien har fått
            ökade möjligheter till inflytande och påverkan både internationellt
            och regionalt. Kina bedöms bidra med ungefär en tredjedel av den
            globala tillväxten 2025, långt mer än någon annan ekonomi. Alla
            tjänar på att välståndet ökar och att den ekonomiska utvecklingen
            förstärks i andra delar av världen. Det skapar fantastiska möjligheter
            för entreprenörskap och handel att växa.
          </p>
          <p xml:id="i-Q7v82Xhbmy5UwYfR4UrBZw">
            De länder som nu tar allt större plats på den internationella
            arenan måste visa att de också tar ansvar för de gemensamma globala
            utmaningar som världen står inför. De måste därför lägga större
            kraft på att främja frihet, internationell fred och säkerhet,
            frihandel, fattigdomsbekämpning och hållbar utveckling.
          </p>
          <head xml:id="i-XJDWe2wdPbran2wyRJjvnn" type="h1">
            Demokrati, folkrätt och mänskliga rättigheter – grunden för vår
            utrikespolitik
          </head>
          <head xml:id="i-B8uKZY4L68CeeLaj1noVv7" type="h2">
            Våra värderingar
          </head>
          <p xml:id="i-HLVnHmyyR7W9PgAN9CPu89">
            Sverige är ett öppet land med ett långtgående internationellt
            engagemang och ett stort beroende av vår omvärld. Vår utrikespolitik
            ska vara värdebaserad. Vi ska medverka till frihet, fred och försoning
            såväl i vår egen som i andra delar av världen. Moderaterna arbetar
            för att få genomslag för de värden vi tror på. Det kräver internationellt
            inflytande vilket bygger på kompetens, ansvarstagande, en idé-
            och politikutveckling i takt med omvärldens förändringar samt
            en effektiv och resursstark utrikesförvaltning. Politisk dialog
            och handel ger effektivare påverkansmöjligheter än isolering och
            bojkotter. I många fall är det just de länder som vi har minst
            samsyn med som vi har störst behov av att påverka för att kunna
            göra verklig skillnad.
          </p>
          <p xml:id="i-NTWsZoUNz6oFwX9kmug74u">
            Demokratin, folkrätten och de mänskliga fri- och rättigheterna
            utgör hörnstenarna i vår utrikespolitik. Dessa förvaltas bäst
            genom kraftfulla internationella institutioner och en stark internationell
            rättsordning. Genom att främja dessa värden försvarar vi också
            Sveriges säkerhet, välstånd och intressen i den internationella
            politiken.
          </p>
          <p xml:id="i-4hss1mJPks9fJu7fJYqYie">
            Ytterst är utrikespolitikens uppgift att värna Sveriges säkerhet,
            frihet och själv­ständighet. Det uppnås genom diplomatins dagliga
            arbete med till exempel förhand­lingar, koalitionsbyggande, konfliktlösning
            och konfliktförebyggande. Även de dyraste insatser i förebyggande
            syfte är billigare än konflikt eller krig. Politiken ska främja
            och försvara Sveriges politiska, ekonomiska och samhälleliga intressen
            på den interna­tionella arenan.
          </p>
          <p xml:id="i-Tm1d9wyyukfPjQmsX3CNDa">
            Utrikespolitiken omfattar också exportfrämjande: att hjälpa svenska
            företag in och fram på utländska marknader, till gagn för Sveriges
            ekonomi, innovationskraft och sysselsättning. Svensk utrikespolitik
            präglas idag av ett mått av altruism; det vill säga att det som
            är bra för världen är bra för Sverige. När nu omvärldsläget snabbt
            förändras och försämras och rådande normer och system utmanas,
            räcker inte ett allmänt gott som vägledning för prioriteringar
            i utrikespolitiken.
          </p>
          <p xml:id="i-2s2xYXFE6ZRLwry3tNrEa4">
            Det behövs istället en utrikespolitik med en tydligare koppling
            till och prioritering av svenska intressen. Vi behöver en strategisk
            prioritering för med vilka länder, organisationer, företrädare
            och så vidare utrikesförvaltningen bör arbeta långsiktigt för
            att uppnå våra mål. Svensk utrikespolitik ska ha ett tydligare
            fokus på sådant som gynnar säkerhet, fred, demokrati och frihet
            i vårt närområde, Europas sammanhållning, handel och ekonomi.
            Vidare måste det normativa regelverk som den internationella ordningen
            vilat på under efterkrigstiden (och som nu utmanas) försvaras
            och om möjligt stärkas. Sverige ska vara solidariskt med våra
            politiskt allierade, och vi ska värna för den normativa, regelbaserade
            världsordning som med möda byggts under efterkrigstiden, och som
            utgör vår yttersta försvarslinje.
          </p>
          <p xml:id="i-YJgcQkLKJoNy5ipQ48ExzC">
            Vi ska värna ett EU som håller samman, fortsätta verka för ett
            fritt, demokratiskt, fredligt och enat Europa, och fokusera på
            östliga partnerskapet och Balkan.
          </p>
          <head xml:id="i-7jCmrKwZwPsfVZCumUkS3x" type="h2">
            Värnandet av de mänskliga fri- och rättigheterna
          </head>
          <p xml:id="i-Kre5RLTKsFPmYSCR4cPkWY">
            Vår politik utgår från alla människors frihet och lika värde.
            De mänskliga rättigheterna omfattar varje person och begränsar
            staters makt över individen. Vi tar vår utgångs­punkt i den enskilda
            människan, snarare än i systemen, när vi utarbetar vår politik.
            Därför är främjande och försvar av de mänskliga rättigheterna
            en kärnuppgift för oss och något som ska genomsyra all vår politik.
          </p>
          <p xml:id="i-HWb8tDtUBTN6rDhkNaAVL4">
            De mänskliga rättigheterna omfattar dels de medborgerliga och
            politiska rättig­heterna, dels de ekonomiska, sociala och kulturella
            rättigheterna. Tillsammans utgör de en helhet som måste respekteras
            för att människor ska kunna utveckla sin fulla potential. Det
            är i de länder där medborgerliga och politiska rättigheter respekteras,
            som marknadsekonomi har kunnat utvecklas och skapa tillväxt och
            välstånd. Vårt långsiktiga utrikespolitiska fokus måste därför
            ligga på att främja respekten för de medborgerliga och politiska
            rättigheterna, för att på så sätt skapa förutsättningar för ekonomiska,
            sociala och kulturella rättigheter.
          </p>
          <p xml:id="i-YGetvGR2LTfow4YsQq9WyU">
            Det återstår fortfarande enorma utmaningar i världen när det
            gäller den demokratiska utvecklingen. Över 2 miljarder människor
            lever i samhällen där de grundläggande politiska och medborgerliga
            rättigheterna inte respekteras. Journalister fängslas för att
            ha utövat sitt yrke och civilsamhällesorganisationer som arbetar
            för demokratisk utveckling förbjuds att verka och förföljs. Vi
            måste fortsätta stärka stödet och resurserna till försvarare av
            opinionsfriheterna (yttrandefriheten, informationsfriheten, mötes­friheten,
            demonstrationsfriheten, föreningsfriheten och religionsfriheten)
            i de länder som klassificeras som ofria.
          </p>
          <head xml:id="i-A1KyAEqSaU8qk3ZZVz72Uw" type="h2">
            Ökad frihet för världens kvinnor
          </head>
          <p xml:id="i-FpFKDXBfdcCuXDANV9at1m">
            Lagstiftning och traditioner används för att inskränka kvinnors
            frihet på många platser i världen. Kvinnor utsätts för tvångsäktenskap,
            könsstympning, trafficking och sexuella kränkningar. Kvinnor drabbas
            ofta särskilt hårt av krig, naturkatastrofer, låg utvecklingsnivå
            och fattigdom. Kränkningar av kvinnors rättigheter är ett av de
            största hindren för demokrati och ekonomisk utveckling. Först
            när kvinnor, i samma omfattning som män, får tillgång till utbildning,
            förvärvsarbete och äganderätt samt kan skyddas mot övergrepp,
            kan ett lands utveckling ta verklig fart.
          </p>
          <p xml:id="i-JCznqf9hfGUW1KeqAb9229">
            Vi ska därför lägga fortsatt stor kraft på dessa områden inom
            såväl utvecklings­arbetet som övrigt internationellt arbete. FN-resolutionerna
            1325 och 1820 om kvinnors och barns situation i väpnade konflikter
            är viktiga verktyg i kampen mot flera av dessa problem. Sverige
            har därför ett särskilt intresse av och ansvar för att resolutionerna
            genomförs nationellt och internationellt i all freds- och säkerhetsfrämjande
            verksamhet och inom humanitära insatser.
          </p>
          <head xml:id="i-VU5CVbhSeXg9yKrAu9t33j" type="h2">
            Mänskliga rättigheter för alla
          </head>
          <p xml:id="i-3Q4UE3JP45FWNmz7395aL9">
            Vår utrikes- och biståndspolitik är värderingsdriven och handlar
            grundläggande om att ta strid för mänskliga rättigheter. I tider
            där länder stiftar lagar som kränker människor på grund av deras
            sexuella läggning är det viktigt att Sverige står upp för hbtq-personers
            rättigheter. Sverige är ett av världens bästa länder att leva
            i för hbtq-personer.
          </p>
          <p xml:id="i-FhbuLndjQnQprHyMcW9Qm3">
            Vi är och ska vara ett föregångsland också i detta avseende.
            Gränslös kärlek kräver fri rörlighet. Vi vill att registrerade
            partnerskap och samkönade äktenskap ska erkännas i hela EU. Situationen
            för hbtq-personer i många av världens länder är svår. Homo­sexuella
            relationer är förbjudna i drygt 70 länder och i närmare tio av
            dessa kan dödsstraff utdömas. Även om läget långsamt blir bättre
            på många håll finns fortfarande mycket att arbeta med och där
            kan Sverige bidra. Genom vår utrikes- och bistånds­politik kan
            Sverige spela en viktig roll för att stärka mänskliga rättigheter,
            frihet och demokrati.
          </p>
          <p xml:id="i-PqWCSDjVicqv9gWJrU71Y8">
            Ett exempel på hur våra värderingar i hbtq-frågor ger avtryck
            i politiken är hanteringen av biståndet. Under alliansregeringen
            anpassades biståndet till en rad länder för att ge starkare stöd
            och hjälp där dessa personer är särskilt utsatta. Det gäller också
            att öka stödet till det civila samhället och använda biståndet
            som påtryckningsmedel.
          </p>
          <head xml:id="i-4ZGKUQEkP44EZwxRSaHV3P" type="h2">
            Frihet i den digitala världen
          </head>
          <p xml:id="i-29cApr2NPaZJN7FC5Ypa7f">
            De senaste decenniernas tekniska utveckling, med internet och
            mobiltelefoni som centrala arenor för information, kommunikation
            och tankeutbyte, skapar förutsättningar för en frihetsrevolution.
            Framstegen inom dessa områden är enorma. Kapaciteten för internetanvändande
            i världen har mer än tredubblats på bara några år och mobilabonne­mangen
            har mångdubblats. Dessa medier ger individen en frihet som totalitära
            stater och auktoritära regimer vill kväva av rädsla för att förlora
            sitt informationsövertag och sin makt. Vi måste därför se teknikens
            möjligheter som just ett verktyg för frihet, demokrati och mänskliga
            rättigheter i utrikespolitiken. Friheten på nätet måste säkras
            och detta arbete ska ingå som en naturlig del i den europeiska
            såväl som den internationella dialogen samt inom ramen för vårt
            utvecklingssamarbete.
          </p>
          <p xml:id="i-LRGaeyidRVJRFfJ346Rbuu">
            Sverige ska vara ledande förkämpe för friheten på nätet. Vi ska
            följa upp MR-rådets resolution 20/8 om principen om att samma
            rättigheter gäller online som offline. Sverige var initiativtagare
            till resolutionen och vi ska fortsätta vara dess främsta försvarare
            och vi ska hålla fast vid de principer som bör vägleda den internationella
            debatten om hur rättsstatens principer ska tillämpas online. Ibland
            är övervakning och tillgång till data ofrånkomligt för att bekämpa
            brott och skydda demokratins institu­tioner men syftet ska vara
            att värna friheten, den personliga integriteten och den enskildes
            rättigheter, inte att undergräva dessa värden.
          </p>
          <head xml:id="i-2PPEB14pMpaDby8ciHp1Et" type="h1">
            Internationellt samarbete
          </head>
          <head xml:id="i-HgKnGFVkRc32gLDyogL8jc" type="h2">
            EU och framtidsutmaningarna
          </head>
          <p xml:id="i-UepD5anxc8Djs5CvhoZ5Uj">
            Med hjälp av EU kan vi hantera många av våra framtidsutmaningar.
            Europasamarbetet ska vara ett gemensamt värderingsbygge mot protektionism
            och nationalism. Det håller tillbaka och står emot dem som vill
            slå ned frihet, demokratiska principer, mänskliga rättigheter
            och öppenhet såväl inom som utanför EU:s gränser.
          </p>
          <p xml:id="i-HdhMzS6djSjaCLHAeiTGeZ">
            Vi vill se ett fritt, öppet och enat Europa. Europasamarbetet
            har genom historien säkrat frihet, fred och demokrati i medlemsländerna
            och fortsätter att göra det för medlemmar och för blivande medlemmar.
            Många gränsöverskridande frågor kan bara lösas genom Europasamarbetet.
            Vi moderater driver därför frågor som handlar om starkare utrikespolitik,
            en mer ambitiös miljöpolitik, en ansvarsfull ekonomisk politik,
            krafttag mot internationell brottslighet, mindre byråkrati och
            värnandet av frihet och demokrati i vår omvärld. Samtidigt är
            det viktigt att EU inte ges uppgifter som medlemsländerna bäst
            hanterar själva. Den så kallade subsidiaritetsprincipen som slår
            fast denna balans mellan EU och dess medlemsländer utgör grunden
            för vår syn på Europasamarbetet.
          </p>
          <p xml:id="i-FxMfXzZVHnCX7FufrodH8N">
            EU är ett verktyg för att hantera många av våra framtidsutmaningar,
            men EU är också mer än så. Europasamarbetet är ett gemensamt värderingsbygge
            mot protek­tionism, nationalism och myter om självtillräcklighet.
            Det håller tillbaka och står emot dem som vill slå ned frihet,
            demokratiska principer, mänskliga rättigheter och öppenhet såväl
            inom som utanför EU:s gränser. Det är i grunden dessa värderingar
            som binder oss samman och ger EU dess styrka.
          </p>
          <p xml:id="i-NDbgvFiQNFbfAqRZqiqszP">
            Sedan finanskrisen 2008 har EU:s arbete allt mer kommit att präglas
            av kris­hantering. Europa har försvagats av euro- och flyktingkrisen,
            säkerhetsutmaningarna, av en hög arbetslöshet och nu brexit. Som
            en konsekvens har populistiska strömningar vuxit sig starka på
            sina håll, och EU-kritikerna på yttersta höger- och vänsterflankerna
            har fått vind i sina segel. Diskussioner om EU:s prioriteringar,
            mål och strukturer och överenskommelser om nödvändiga, strukturella
            reformer för att möta gemensamma utmaningar, förbättra konkurrenskraften,
            tillväxten och effektiviteten har hamnat i bakvattnet. Det finns
            en stark önskan att hålla samman EU. Samtidigt är det svårt att
            nå enighet i centrala frågor.
          </p>
          <p xml:id="i-RLDHNjTixSeLBiMkzuAF96">
            Konfliktlinjerna inom unionen är många: den framtida relationen
            med Storbritannien, Rysslandshanteringen, den finansiella åtstramningspolitiken,
            ökad federalism i förhållande till återtagen nationell beslutsrätt,
            migrationskrisens hantering, budgetrestriktivitet inom EU, inflytandet
            för icke-euroländer i beslut som fattas av euroländerna men berör
            hela EU, frihandel, och fri rörlighet av människor inom unionen
            är några av alla konfliktytor. Därtill utmanas EU:s grundläggande
            värderingar av agerandet från några av EU:s medlemsstater.
          </p>
          <p xml:id="i-Qg9aSVqfESMcWmqBwk6QRC">
            EU kommer sannolikt under de närmsta åren att vara upptagna med
            inre verksamhet och sin yttre gräns. Lägg på det risken för ytterligare
            terrorattacker i Europa och trycket att splittra EU också från
            Ryssland. De kommande åren kommer också konsekvenserna för EU:s
            budget när Storbritannien lämnar att behöva hanteras – dels vad
            avser det hål som utträdet skapar, dels i form av en sämre ekonomisk
            växtkraft i ett EU. Men oberoende om det blir en hård eller mjuk
            brexit så är Storbritannien fortsatt en av våra viktigaste partners.
            Vi måste därför säkerställa och fortsätta vårt goda samarbete
            och utbyte och hitta nya former för det.
          </p>
          <head xml:id="i-4tACZh3w9YyNcsV5TAj7gV" type="h2">
            Vårt Europa
          </head>
          <p xml:id="i-9icTS4fwdcYZ7YebMMzA7b">
            EU är en värdegemenskap för fred, demokrati och stabilitet. Vi
            vill vårda denna gemenskap som utgör vår plattform för demokratiska
            globala värden. EU:s viktigaste uppgift i denna tid är att slå
            vakt om det medlemsstaterna gemensamt har uppnått och med det
            som grund använda alla möjligheter och verktyg som redan finns
            idag för att möta de politiska utmaningarna. Alltså fortsätta
            den nuvarande inriktningen men med bättre fokus på de sakfrågor
            som är viktigast för Europas välstånd och tillväxt. Det handlar
            om EU-budgetens innehåll och prioriteringar, genomförbarheten
            av hela den inre marknadens lagstiftning, ökat samarbete inom
            det rättsliga området och en hållbar migrationspolitik. I det
            syftet och för att göra EU mer effektivt behövs en översyn av
            EU:s institutioner och inre arbete.
          </p>
          <p xml:id="i-3qWaifqvFpj9jn8UK5DLYC">
            Moderaterna vill se en utveckling, effektivisering och förbättring
            av det mellanstatliga EU-samarbetet i sakområden där det finns
            ett tydligt mervärde med samarbete över nationsgränserna, till
            exempel inom migration och terrorism. Vi vill fördjupa och fullfölja
            den inre marknaden. Vi vill inte ha ökade eller fler federala
            strukturer. Arbetet med att förbättra den ekonomiska koordineringen
            inom EU måste fortsätta. Detta arbete ska präglas av öppenhet,
            insyn, uppföljning och möjlighet att utkräva ansvar. Men även
            arbetet med att fullfölja den inre marknaden för varor, tjänster,
            personer och kapital är centralt för att öka EU:s konkurrenskraft.
            Den inre marknaden lägger grunden för välstånd och ekonomisk utveckling
            inom EU. Vi arbetar för att stärka den fria rörligheten inom nya
            sektorer, minska regelbördan för företagande och reformera jordbrukspolitiken.
            EU:s medlemsländer måste också säkerställa att tillväxt- och sysselsättningsstrategin,
            EU-2020, förverkligas. Den handlar om att varje medlemsland måste
            vara berett att vidta nödvändiga reformer för att minska budgetunderskott
            och återupprätta sunda offentliga finanser. Men det handlar också
            om reformer av skattepolitik, bidragssystem och pensioner. Det
            är även angeläget att öka kvinnligt deltagande i arbetslivet.
          </p>
          <p xml:id="i-8t41FtK4KJc4VnhKk5Qyz1">
            Det bör ske ett tillbakadragande eller upphävande av EU-lagstiftning
            när så är lämpligt. EU behöver en bättre användning av konsekvensanalyser
            och utvärderingar under hela lagstiftningsprocessen, på såväl
            EU-nivå som nationell nivå. Detta arbete bör bygga vidare på de
            framsteg som redan gjorts inom programmet om lagstiftningens ändamålsenlighet
            och resultat (Refit). Efterhandsutvärderingar skulle för svensk
            del bidra positivt till de diskussioner som ofta återkommer kring
            att EU-lagstiftning i Sverige har en tendens att implementeras
            för ambitiöst vilket missgynnar Sverige. Vi vill även se större
            insatser för att minska den totala bördan av EU:s regelverk för
            företag, särskilt för små och medelstora företag.
          </p>
          <p xml:id="i-A9FNGHjwsuTatktZhApyBQ">
            Det finns idag olika samarbeten (exempelvis Schengen- och eurosamarbetet)
            där inte alla medlemsländer deltar. Det är vitalt att värna principen
            om att det som rör EU27 ska diskuteras av EU27. Vi vill inte se
            en utveckling mot ett två farts Europa som i efterhand tvingar
            in oss i samarbeten vilka vi inte önskar delta i. En sådan utveckling
            kommer med största sannolikhet leda till att Sverige marginaliseras
            i EU och bidra negativt till förtroende för EU i Sverige. En förstärkt
            ställning för icke-euroländer kräver fördragsändring och är efter
            Storbritanniens beslut inte troligt.
          </p>
          <p xml:id="i-39uskkHqcN6spFzXJt6DY8">
            EU-samarbetet ska användas för att hitta lösningar på gränsöverskridande
            problem. Problem som bäst hanteras på nationell nivå ska inte
            hanteras av EU. EU-samarbetet ska fokusera på områden som ger
            ett verkligt mervärde för Europas befolkning. Vi värnar den nationella
            kompetensen på områden som exempelvis arbetsmarknad, familjerätt
            och beskattning.
          </p>
          <p xml:id="i-PCM4Q9Aj7UwW9XWDHJx69t">
            EU måste bli öppnare för att möta framtidens utmaningar. Under
            det närmaste årtiondet kommer arbetskraftsutbudet att minska inom
            EU på grund av befolknings­utvecklingen i medlemsländerna. För
            att möta det ökande arbetskraftsbehovet bör övriga medlemsländer
            följa Sveriges exempel och öppna för legal arbetskrafts­invandring
            för de många människor som vill söka sig en bättre framtid. På
            samma sätt ska Sverige arbeta för frihandel och öppna marknader,
            och mot protektionism, både inom EU och gentemot andra länder.
          </p>
          <p xml:id="i-DaMNGpG8QsQxyRvyTA8spX">
            Samarbetet inom Europeiska unionen är också avgörande för att
            möta många av de miljö- och klimatutmaningar vi står inför i Sverige,
            i Europa, men också i världen. EU är vår viktigaste miljöorganisation
            som ger Sverige kraft att påverka också på den internationella
            arenan.
          </p>
          <p xml:id="i-HpexbeNmFKNWY4gPmmfyxm">
            Vi ska ha en klimatpolitik som befäster EU:s position som världsledande
            samtidigt som vi stärker svensk och europeisk konkurrenskraft.
            Främsta verktygen för att nå klimatmålen är en global överenskommelse,
            nationell koldioxidskatt, handel med utsläppsrätter samt nationell
            reduktionsplikt för drivmedel. EU:s utsläppshandelssystem (EU
            ETS) bör också utvidgas till fler sektorer, successivt skärpas
            och på sikt länkas samman med andra utsläppshandelssystem.
          </p>
          <p xml:id="i-6wZJ1FJQwcAHcbNy7xRAE7">
            Vi vill att det bör ställas tydligare krav på EU:s medlemsländer
            att efterleva fattade EU-beslut men också att följa grundläggande
            demokratiska principer och värderingar. Ekonomiska incitament
            ska kopplas till hur väl medlemsländerna följer fattade beslut
            i större utsträckning än idag.
          </p>
          <p xml:id="i-51xjMo2VbcUbdGFmvc5kgi">
            Vi ser en oroande negativ utveckling för demokratin i några av
            EU:s medlemsländer såsom i Ungern, Polen och Rumänien. Det är
            tydligt att EU inte har verktygen för att kunna påverka medlemsländer
            i detta avseende. Europarådets roll i detta arbete måste tydliggöras.
            Europarådets konvention om mänskliga rättigheter är ett viktigt
            verktyg. Löpande revisioner av medlemsländernas rättssystem bör
            införas. EU-kommissionen presenterade år 2014 förslag på ett ramverk
            i syfte att stärka kommissionens roll i att avvärja systemhot
            mot rättsstatsprincipen i en medlemsstat. Detta ramverk stödjer
            vi. Sedan 2014 genomförs årliga politiska diskussioner mellan
            medlemsländerna i rådet. Denna dialog bör utvecklas i såväl innehåll
            som form för att kunna bli en viktig komponent i EU:s arbete för
            att upprätthålla rättsstatens principer.
          </p>
          <p xml:id="i-6kdrdkpqEfRjjVF1th4mWr">
            Terrorism och annan gränsöverskridande och allvarlig brottslighet
            är ett på många sätt växande problem. Vi vill förstärka Europol
            och använda EU mer för att bekämpa gränsöverskridande brottslighet.
            EU-samarbetet inom brottsbekämpning ska bygga på ömsesidigt erkännande
            och respekt av varandras rättssystem. Vi vill också fortsatt stärka
            samarbetet mellan nationella polismyndigheter, åklagare och andra
            brotts­bekämpande myndigheter. Kontrollen vid yttre gräns måste
            moderniseras och skärpas. Vi motsätter oss däremot uppbyggnad
            av nya och stora europeiska organisationer såsom en europeisk
            gränspolis eller en europeisk åklagarmyndighet.
          </p>
          <head xml:id="i-7dUTWLfym2agaM8FP9vjDH" type="h2">
            En större union med välmående grannar
          </head>
          <p xml:id="i-KQmowVLLsecaVhNGZ2UmaB">
            EU ska vara öppet för alla de europeiska länder som vill och
            förmår att leva upp till de krav som medlemskapet ställer. Skulle
            EU stänga dörren till dessa länder riskerar vi att få en ekonomisk
            nedgång och en destabiliserande utveckling i Europa. Vägen till
            medlemskap är ofta krävande och komplicerad. Men det är just uppfyllandet
            av EU:s medlemskriterier som i grunden ger medlemskapet dess stora
            värde då det skapar förutsättningar för att bli en del av en gemenskap
            av fria samhällen och konkurrens­kraftiga ekonomier.
          </p>
          <p xml:id="i-xk1cdJVFiL3DUpsAR2WG6">
            Genom det östliga partnerskapet förstärks EU:s samarbete med
            de sex grannländerna i Östeuropa och Kaukasus. Dessa länders möjlighet
            att utvecklas till vitala demokratier och marknadsekonomier samt
            själva göra sina utrikespolitiska vägval är centralt för ett säkert
            och stabilt Europa.
          </p>
          <p xml:id="i-N6ejpLMjwbJmNTXbT31e3m">
            Partnerskapet uppmuntrar och stödjer dem i genomförandet av nödvändiga
            reformer i denna riktning. För att partnerskapet ska få reell
            genomslagskraft krävs det dock att EU klart och tydligt deklarerar
            att även dessa länder ska få bli medlemmar i EU om de så önskar
            och förmår. För oss är det östliga partnerskapet en logisk fortsättning
            på vårt historiskt starka stöd för EU-utvidgning och spridning
            av EU:s värden, standarder och arbetssätt till hela den europeiska
            kontinenten.
          </p>
          <p xml:id="i-G3B7AE7hKFHPVv6a5oMxUh">
            Östliga partnerskapet har nu funnits i åtta år. Vi har lagt grunden
            för en allt närmare relation med Georgien, Moldavien och Ukraina,
            genom att slutföra förhandlingar om associerings- och frihandelsavtal
            och viseringsfrihet. De kommer successivt att leda till att länderna
            integreras i EU:s inre marknad, vilket öppnar enorma ekonomiska
            möjligheter. Samtidigt som partnerskapet på vissa områden överträffat
            förväntningarna finns det bakslag och stora utmaningar. I Azerbajdzjan
            och Vitryssland är reformerna få. Även i de tre föregångsländerna
            finns det fortsatta problem med skyddet av mänskliga rättigheter,
            korruption och alltför nära kontakter mellan ekonomi och politik.
            Den starka ryska reaktionen mot partnerskapet har eskalerat och
            satt partnerländerna – inte minst Ukraina – under hård press.
            Sverige behöver därför stärka ansträngningarna över hela regionen.
          </p>
          <p xml:id="i-FsVxA5ojs7HvX1hBxZxEdw">
            Vi ska noga följa utvecklingen i Turkiet och använda alla verktyg
            vi har för att pressa på för att Turkiet uppfyller sina åtaganden
            som Europarådsmedlem och EU-kandidatland. Ett fredligt, demokratiskt,
            fritt och reformerat Turkiet är i Sveriges, Europas och regionens
            intresse, och vi fortsätter att stödja grundprincipen om ett turkiskt
            närmande till EU men konstaterar samtidigt att det ter sig allt
            mer osannolikt att kunna ske under president Erdoğans styre.
          </p>
          <p xml:id="i-6ZjYT8vJdwGosSyEYAQ4fV">
            En framgångsrik grannskapspolitik är av avgörande betydelse för
            EU:s trovärdighet och effektivitet som global aktör. Den kan även
            spela en viktig roll för att skapa starkare politiska och ekonomiska
            band till de länder i EU:s närhet som inte vill eller kan bli
            medlemmar av EU. Men då måste den bli ett tydligare stöd för demokrati,
            mänskliga rättigheter och öppna ekonomier. I grunden handlar det
            om att EU ska stå för en värdedriven utrikespolitik för att bättre
            kunna verka för en demokratisk utveckling framförallt i Nordafrika
            och Mellanöstern. Det handlar om att inspirera och stödja länder
            som står vid historiska vägskäl och vars val kommer att ha betydande
            åter­verkningar på Europas utveckling. Utmaningarna i denna del
            av världen är enorma när det kommer till behovet av ekonomiska
            och politiska reformer och det kommer att krävas stort tålamod
            och uthållighet. Men möjligheterna är ännu större.
          </p>
          <p xml:id="i-5KXdJLhvGbu1G1HHcy2Xhw">
            Aldrig tidigare har det östliga partnerskapet varit viktigare.
            Sverige måste genom EU stötta Ukraina mot Ryssland och bidra till
            att hitta en fredlig lösning samt arbeta för en fortsatt stark
            satsning på länderna i det östliga partnerskapet. Sverige måste
            fortsätta på den väg som Alliansen startade. Det är genom ekonomiskt
            och politiskt stöd samt dialog som vi kan främja en positiv utveckling
            i regionen. Sverige och EU måste tydligare synliggöra de problem
            och möjligheter som finns med partnerskapet och hitta nya lösningar
            och en väg fram för att snabbare nå målen med partnerskapet. EU
            måste starkt och tydligt visa sin solidaritet och engagemanget
            för partnerskapet och partnerländerna. Fortsätta att understryka
            vikten av implementering av gjorda åtagan­den, inte minst långtgående
            reformer i partnerländerna. Synliga resultat är centralt för att
            bevara och stärka stödet.
          </p>
          <head xml:id="i-6mgWzsxMgMZseVyZ1fe6v3" type="h2">
            EU:s röst i världen
          </head>
          <p xml:id="i-SWExuytJGApTfNinnhZa9e">
            Vi vill se ett EU som är en stark kraft för demokrati, mänskliga
            rättigheter, frihandel och hållbar utveckling i världen. Men trots
            att EU har många viktiga utrikespolitiska instrument som ger inflytande
            är samarbetet inte tillräckligt starkt, samstämmigt och effektivt
            för att EU ska kunna spela sin fulla roll på den internationella
            arenan. Vi vill se en förstärkt utrikespolitik som tar sin utgångspunkt
            i det gemensamma europeiska intresset. En stärkt gemensam politik
            kräver kompetens, kunnande och ett stärkt förtroende för EU:s
            institutioner. Sverige ska spela en ledande roll inom EU för att
            utveckla och förstärka och effektivisera den gemensamma utrikespolitiken
            och den europeiska utrikestjänsten. EU behöver en mer aktiv utrikespolitik,
            som är bredare förankrad och konsekvent bedriven. EU behöver också
            agera proaktivt. Sanktions­politiken mot Ryssland har varit framgångsrik
            i så måtto att EU:s 28 medlemsländer uppträtt gemensamt och koordinerat
            trots externa påtryckningar.
          </p>
          <p xml:id="i-S9hj4Bc7bNww8oKcxSPjg8">
            EU förenas av en djup värdegemenskap och starka handelspolitiska
            band med USA. Den transatlantiska länken, som binder parterna
            samman, är en viktig kraft för demokrati, mänskliga rättigheter
            och marknadsekonomi i den internationella politiken. Trots att
            den nuvarande Trump-administrationen ej prioriterat det så är
            det fortsatt viktigt att EU och USA fördjupar sitt samarbete och
            agerar tillsammans på den internationella arenan. EU och USA bör
            upprätta ett gemensamt frihandelsavtal och arbeta för att reformera
            de internationella institutionerna. För Sverige är avtalet mycket
            viktigt. Sveriges utveckling och välstånd har under åren varit
            nära sammanlänkade med frihandelns landvinningar. Det gäller än
            i dag och USA är en av våra viktigaste handelspartners. Det finns
            också en viktig säkerhetspolitisk dimension i frihandels- och
            investeringsavtalet Transatlantic Trade and Investment Partnership,
            TTIP. Framtiden för TTIP är i nuläget mycket osäkert men Sverige
            måste fortsatt ha som mål och arbeta för att ett sådant avtal
            kommer på plats. Sverige ska alltid vara ledande i att EU ska
            vara frihandelsinriktat, skapa fler frihandelsavtal och bejaka
            globalisering.
          </p>
          <p xml:id="i-6hcUedmeiGimDpT46Ehqu6">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och mer demokratiskt Ryssland. EU måste
            påtala de oacceptabla övergreppen mot de mänskliga rättigheterna
            inte minst mot hbtq-personer och den ökade repressionen mot det
            civila samhället.
          </p>
          <p xml:id="i-WNMhdnF7JAyQVMyT11nbmH">
            Betydelsen av EU:s relationer med Kina har ökat markant. Kinas
            agerande påverkar i princip alla verksamhetsområden inom EU:s
            utrikespolitik. EU måste, som Kinas viktigaste exportmarknad,
            tydligare använda sitt ekonomiska inflytande för att påverka när
            det gäller mänskliga rättigheter, liberaliseringen av landets
            ekonomi och främjandet av en hållbar utveckling.
          </p>
          <p xml:id="i-6o8dmcewHvXtUxhfFqZiKm">
            EU bör utveckla närmare relationer med länderna på den afrikanska
            kontinenten och det behövs ett förstärkt partnerskap mellan EU
            och Afrikanska unionen (AU). Kampen mot fattigdom, främjande av
            hållbar utveckling och arbetet för frihandel är prioriterade områden
            för detta partnerskap. EU behöver också fördjupa sitt samarbete
            med länder som Brasilien, Indien och Sydafrika i viktiga frågor
            som rör klimat, forskning och tillväxt.
          </p>
          <p xml:id="i-CkV8diFaQV5yoT9bt6u1Fm">
            EU måste också fortsätta att driva på fredsprocessen mellan Israel
            och Palestina baserat på en tvåstatslösning där båda parter kan
            leva med säkra och erkända gränser med utgångspunkt i 1967 års
            gränser och FN:s resolution 242.
          </p>
          <p xml:id="i-PSgfCUMh1iz9CAaia5VE8e">
            Vi vill att den europeiska utrikestjänsten ska stärkas, för att
            få starkare genomslag för den gemensamma utrikespolitiska rösten.
            EU:s medlemsländer behöver utveckla en starkare militär och civil
            förmåga att hantera kriser och konflikter. EU:s medlemsländer
            behöver därför fördjupa det försvarspolitiska samarbetet. Europeiska
            försvarsbyrån (Eda) kan stödja medlemsländernas arbete med att
            koordinera och effektivisera arbetet på detta område.
          </p>
          <p xml:id="i-GMDHjD6ZikoQfVx8PnkEdD">
            Det är viktigt att verka för EU-stridsgruppernas användbarhet
            och ett bredare nyttjande av denna förmåga inom EU:s och FN:s
            ram. Idén bakom EU:s stridsgrupper är bra, men de har aldrig använts
            i ett skarpt läge. Sverige ska fortsätta att bidra regelbundet
            till EU:s stridsgrupper samt fortsatt verka för att stärka och
            utveckla EU:s partnersamarbete i säkerhets- och försvarsfrågor.
          </p>
          <p xml:id="i-LqZ3FtK4Ao827qdNbAykj4">
            Det säkerhetspolitiska landskapet skiftar snabbt. Länderna i
            Europa förväntas och bör ta ett större ansvar för sin egen säkerhet.
            Som ett resultat av detta har tempot i försvarssamarbetet inom
            EU ökat betydligt den senaste tiden. Detta ger oss anledning att
            se över och där nödvändigt ompröva våra positioner till försvarssamarbetet
            inom EU, för att försäkra oss om att våra ståndpunkter är relevanta
            och till största möjliga nytta för Sverige.
          </p>
          <p xml:id="i-ZMcGV4Sr7Z7FmLhwe7ENC">
            Från svensk sida bör vi dock ha med oss vissa utgångspunkter
            i det vidare arbetet. EU ska inte hålla på med saker som Nato
            redan gör. Det är viktigt att EU har en dialog med Nato för att
            undvika dubblering av uppgifter. Utgångspunkten är den gemensamma
            samarbetsdeklaration som Nato och EU gjorde vid Natotoppmötet
            i Warszawa 2016. Någon egen EU-armé är därmed inte aktuell. Försvarssamarbetet
            bör dessutom inte föra med sig nya stora kostnader. Istället bör
            medel föras över från andra områden som till exempel jordbruksstödet.
          </p>
          <p xml:id="i-2Uf5YecicmmRdiyc8MPMC8">
            I juli 2012 lanserade den svenska utrikesministern och hans kolleger
            från Italien, Polen och Spanien en process för att väcka debatt
            om EU:s strategiska roll i framtiden. Processen skulle utmynna
            i ett samlat strategiskt ramverk som ger långsiktig och övergripande
            vägledning för EU:s internationella agerande. EU:s globala strategi
            som presenterades 2016 ska stärka EU:s möjligheter att fullt ut
            tillvarata Lissabonfördragets potential och vara en kraftfull
            global aktör i en föränderlig omvärld. EU behöver ett samlat strategiskt
            ramverk som ger långsiktig och övergripande vägledning för EU:s
            internationella agerande. Syftet med strategin är att stärka EU
            som global aktör, genom en sammanhållen vision för EU:s utrikesrelationer
            och en effektivare användning av de resurser EU förfogar över.
            Strategin är nu presenterad och behandlad och det är viktigt att
            det snarast kommer på plats och implementeras i praktiken. Sverige
            ska vara pådrivande i detta arbete.
          </p>
          <p xml:id="i-N4gpsYkug27FgmGR5L1P8p">
            En förutsättning för samarbete mellan EU:s medlemsstater på det
            rättsliga området, är att alla länder i samarbetet uppfyller högt
            ställda krav på rättssäkerhet. Nivån i varje medlemsstat ifråga
            om respekt för mänskliga rättigheter och demokratisk status prövas
            vid respektive stats anslutning till EU, men en sådan prövning
            bör vidare ske löpande genom någon form av återkommande oberoende
            revision där medlemsländerna granskas och där det finns möjligheter
            till sanktioner vid allvarliga avvikelser.
          </p>
          <head xml:id="i-SYZPsB8ER2N5cgz7Hr1Dbd" type="h2">
            Solidaritetsförklaringen
          </head>
          <p xml:id="i-Md19dHe9WgG9LDQYS9weVL">
            Sverige bygger säkerhet tillsammans med andra länder. Vi ska
            vara med och ta ansvar för säkerheten i Europa genom att stödja
            andra EU-länder eller nordiska länder om de utsätts för katastrofer
            eller olika former av angrepp. Ett sådant åtagande är det mest
            grundläggande uttrycket för europeisk solidaritet och därför en
            naturlig vidareutveckling av Sveriges säkerhetspolitiska linje.
            Vi ska också ha förmåga att ta emot militär hjälp av andra länder
            om Sverige hotas. Riksdagens enhälliga beslut om solidaritetsförklaringen
            är ett uttryck för detta. Vår solidaritetsförklaring ställer också
            nya och högre krav på att Sverige med trovärdighet ska kunna ge
            och ta emot militärt stöd.
          </p>
          <p xml:id="i-PyFoCdgbrfnCHDrFY8fiFC">
            Den svenska solidaritetsförklaringen som antogs av riksdagen
            2009 utgör ytterligare ett steg mot ett ökat fokus på säkerhet
            i samverkan med andra länder och organisationer som står för samma
            utmaningar som Sverige gör. Samma år trädde även Lissabon­fördraget
            i kraft med sina solidaritetsklausuler.
          </p>
          <p xml:id="i-PnYvKgnghnu4C2JnvqqeKp">
            Solidaritetsförklaringen framhåller att Sverige inte kommer att
            förhålla sig passivt om en katastrof eller ett angrepp skulle
            drabba ett annat EU-medlemsland eller nordiskt land. Vi förväntar
            oss att dessa länder agerar på samma sätt om Sverige drabbas.
            Sverige ska därför kunna ge och ta emot civilt och militärt stöd.
            Varken solidaritetsförklaringen eller EU:s solidaritetsklausuler
            ger några bindande garantier och beror också på vilken förmåga
            Sverige har att kunna ge och ta emot hjälp.
          </p>
          <head xml:id="i-GSLEC6NTiJQPvGBoLCz6bc" type="h2">
            Det nordiska samarbetet
          </head>
          <p xml:id="i-WrPq6wmTwKiFCFExhpCZZg">
            Sverige har och ska fortsätta arbeta för att effektivisera, stärka
            och modernisera det nordiska samarbetet. Målet ska vara att det
            nordiska samarbetet i än högre grad ska bli ett användbart politiskt
            instrument för de nordiska regeringarna. De baltiska länderna
            ska, när det är möjligt och de så önskar, inkluderas i det nordiska
            samarbetet. Sverige ska fortsätta verka för ett fördjupat nordiskt
            samarbete också på det säkerhetspolitiska området samt ytterligare
            stärka det bilaterala samarbetet med de nordisk-baltiska länderna
            samt multilateralt i EU och FN.
          </p>
          <p xml:id="i-Bmsm9imX1UHSWMTxYKGQQT">
            Sverige ska vara en ledande aktör i Östersjöregionen och prioritera
            frågor som rör Östersjöregionen, inklusive Tyskland och Polen.
            Vi ska stärka samarbetet och alliansbyggandet genom bland annat
            ökad och breddad diplomatisk närvaro i regionen och ska bygga
            på ett bredare nordisk-baltiskt (NB8) nätverk inom politik, handel
            och säkerhet. Storbritannien och Nederländerna bör också i vissa
            frågor såsom handel och säkerhet inkluderas i det nordisk-baltiska
            samarbetet.
          </p>
          <p xml:id="i-TgSKKTGGVFhYeZE1dzC6CR">
            Den nordiska välfärdsmodellen bygger på gemensamma värderingar
            om demokrati, mänskliga rättigheter, öppenhet och inkludering,
            tolerans, tillit och jämlikhet. En målsättning för det nordiska
            samarbetet är att alla medborgare ska ha lika tillgång till den
            välfärd länderna erbjuder sina egna medborgare.
          </p>
          <p xml:id="i-7PHvJxCH6hGhAiHrEZVd4w">
            Sverige har och ska fortsätta arbeta för att effektivisera, stärka
            och modernisera det nordiska samarbetet inom ramen för Nordiska
            ministerrådet. Målet ska vara att det nordiska samarbetet i än
            högre grad ska bli ett användbart politiskt instrument för de
            nordiska regeringarna och bättre avspegla ländernas aktuella politiska
            prioriteringar. Sverige ska också arbeta för att synliggöra den
            gemensamma och omfattande verksamhet som bedrivs inom ramen för
            Nordiska ministerrådet.
          </p>
          <p xml:id="i-6bUp6qRScGqVy3ezVi1B7r">
            Sverige ska fortsätta verka för ett fördjupat nordiskt samarbete
            också på det säkerhetspolitiska området samt ytterligare stärka
            det bilaterala samarbetet med de nordisk-baltiska länderna samt
            multilateralt inte minst i EU- och FN-sammanhang.
          </p>
          <p xml:id="i-EXNFDyJewQYSSEcGmbWmtw">
            Det nordiska försvarspolitiska samarbetet inom Nordefco, Nordic
            Defence Cooperation, fördjupas allt mer och omfattar numera till
            exempel gemensamma övningar, samarbete i internationella insatser
            och materielsamarbeten. Även bilaterala samarbeten mellan Sverige
            och enskilda länder i Norden utökas. Alliansregeringen tog 2014
            initiativ till den gemensamma handlingsplanen för försvarssamarbete
            med Finland. Resultatet av denna presenterades i februari 2015
            och innehöll bland annat förslag på gemensam planering som inte
            bara gäller i fredstid.
          </p>
          <p xml:id="i-Xr9GyocxgcrhRuoXad2iho">
            Svårigheten i det nordiska försvars- och säkerhetssamarbetet
            är att de olika länderna också har olika säkerhetsarrangemang.
            Sverige och Finland är med i EU, men inte i Nato. Danmark är med
            i både Nato och EU och Norge är bara medlem av Nato. De olika
            tillhörigheterna blir gränssättande för hur långt den nordiska
            integrationen kan gå på försvars- och säkerhetsområdet. För Norge
            och Danmark som har säkerhetsgarantier genom sina respektive Natomedlemskap
            kommer inte det nordiska samarbetet och eventuella säkerhetsgarantier
            i det vara intressant. Sverige bör dock fortsatt utveckla samarbetet
            inom Nordefco för att uppnå ytterligare samordningsvinster. I
            det fortsatta nordiska försvarssamarbetet bör man även sträva
            efter att i ökad utsträckning inkludera de baltiska länderna.
          </p>
          <p xml:id="i-MGqhA2NsNvJKMwzjvukYEP">
            En viktig fråga för säkerheten och stabiliteten i vårt närområde
            är att Sverige på olika sätt fortsätter att fördjupa samarbetet
            med Nato och enskilda medlemsländer i organisationen. Det är därför
            mycket bra att Sverige nu ska delta i den brittiskledda snabbinsatsstyrkan
            Joint Expeditionary Force (JEF).
          </p>
          <head xml:id="i-YKpaWu2TP3LzLnoXcrpWC4" type="h2">
            Arktis och Barents
          </head>
          <p xml:id="i-JMaMc2bE9i3MXio9LBcbpW">
            Den arktiska regionen står inför stora utmaningar. Issmältningen
            riskerar att få allvarliga konsekvenser för ekosystemet och för
            ursprungsbefolkningarnas möjlighet att utöva sina traditionella
            näringar. Samtidigt ökar möjligheterna att utvinna naturresurser
            i området, och kortare transportvägar öppnar sig mellan Europa
            och Asien.
          </p>
          <p xml:id="i-Q6KYHsj2RVeiQy1noB9Hkj">
            Arktiska rådet är det viktigaste organet för internationellt
            samarbete i arktiska frågor. Rådet erbjuder ett forum för diskussion
            och förhandlingar. Förväntningarna är stora på att Arktiska rådet
            ska bidra till att möta utmaningarna.
          </p>
          <p xml:id="i-YHRa8k51QxoSjsBYXVXHoX">
            Klimatförändringarna ställer de boende i Arktis, Sverige och
            övriga världen inför en rad nya utmaningar. Samtidigt som isen
            drar sig tillbaka öppnar teknikutvecklingen för utvecklade transportleder
            genom norra ishavet och en ökad tillgång till naturresurser i
            Arktis. För att utvecklingen ska gynna regionen måste den hanteras
            ansvarsfullt och långsiktigt hållbart.
          </p>
          <p xml:id="i-Q3Kmw2gSu8f89xVBP2kSHC">
            Med tanke på den tillspetsade ryska retoriken och ökade militära
            närvaron i vårt närområde spelar Arktiska rådet också en säkerhetspolitisk
            roll. Ryssland har åter­upptagit militära övningar i området.
            En bra möjlighet att påverka är Arktiska rådet. Här träffas de
            arktiska staterna i ett samarbetsforum för att gemensamt arbeta
            för en ansvarsfull utveckling av regionen.
          </p>
          <p xml:id="i-Wt9NgPPJANGGwimMKgDXf3">
            Sverige ska ha en tydlig Arktisstrategi och vara en aktiv part
            i Arktiska rådet. Sverige måste bidra till att möta de stora klimatmässiga,
            ekonomiska och säkerhets­politiska förändringarna i Arktisregionen
            på ett klokt sätt. För att kunna göra det krävs det att regeringen
            snarast tar fram en ny Arktisstrategi. Det är av yttersta vikt
            att samarbetet i Arktis fortsätter att präglas av en låg konfliktnivå
            och ett brett samförstånd. Det är därför viktigt att förbättra
            uppföljningen av medlemsländernas implementering av Arktiska rådets
            rekommendationer. Oavsett vilken utmaning vi talar om måste regeringen
            arbeta för att säkerställa att Arktis förblir ett säkerhetspolitiskt
            lågspännings­område.
          </p>
          <p xml:id="i-XxfU7jE6bnavineGbQk9Vz">
            Barentsamarbetet är ett strategiskt samarbete som ska användas
            för att driva utvecklingen i Barentsregionen inom ett antal områden
            med fokus på miljö, transport, turism och urfolk.
          </p>
          <p xml:id="i-WL9Ni1drQUc1YoWYnVsLmr">
            I en orolig tid i vårt närområde är det extra viktigt att strategiskt
            utnyttja samarbetet. Barentsrådet är liksom Arktiska rådet en
            viktig arena för samtal och samarbete med Ryssland om gemensamma
            frågor. Det som är unikt med Barentssamarbetet är också att 13
            regioner samarbetar där fem ryska regioner ingår. Barentsregionens
            och Arktis strategiska betydelse växer, både som källa till viktiga
            råvaror och knutpunkt för transporter. För att garantera säkerheten
            i en sådan miljö krävs intensivt internationellt samarbete. Sverige
            ska därför arbeta för synergier såväl mellan Barentsrådet och
            Arktiska rådet som med Nordliga dimensionen och andra organisationer
            samt vara pådrivande i transportsamarbetet inom ramen för Barents
            transportstrategi.
          </p>
          <p xml:id="i-Wh1brLMwbrs4Fu7Fw1sbQo">
            Samarbetet i regionen bidrar till vattenrening, till minskade
            kemikalieutsläpp och till att möta klimatutmaningarna i de känsliga
            ekosystemen i norr. Där ska Sverige fortsätta ställa höga krav
            och bidra till bindande överenskommelser. Sverige ska använda
            samarbetet som plattform för klimatarbetet och arbeta för att
            eliminera ”Barents Environmental Hotspots”.
          </p>
          <p xml:id="i-V13YhoYBxsqu4uwaqkRJ3c">
            Barentsregionen har unika tillgångar på strategiskt viktiga råvaror.
            De lägger grunden för fortsatt tillväxt i regionen. Barentsregionen
            är redan världsledande i att ta till vara sina resurser på ett
            effektivt och miljömässigt hållbart sätt. För att förverkliga
            regionens potential krävs fungerande transportlösningar som förenar
            Barentsregionen med världsmarknaderna. Här ska Sverige vara pådrivande.
          </p>
          <p xml:id="i-6JAuyjVMdrDpN25VJqP8Go">
            Räddningssamarbetet är framgångsrikt och har potential att verkligen
            göra skillnad både för säkerheten i stort och för enskilda personer.
            Viktigt att det multilaterala avtal som finns fortsätter och förstärks.
          </p>
          <p xml:id="i-5e3ds6am7Yav1thKnsquJU">
            I en orolig tid i vårt närområde är det extra viktigt att strategiskt
            utnyttja samarbetet i Barentsrådet, Sverige ska därför arbeta
            för synergier såväl mellan Barentsrådet och Arktiska rådet som
            med Nordliga dimensionen och andra. Med anledning av det försämrade
            säkerhetspolitiska läget i Arktis och Östersjöregionen ska vi
            ta fram en ny tydlig Arktisstrategi som tar fasta på regionens
            säkerhetspolitiska betydelse inklusive kampen om resurserna och
            en fungerande infrastruktur.
          </p>
          <head xml:id="i-S65DU3T4momuYqQgd3MAop" type="h2">
            Nato
          </head>
          <p xml:id="i-ALSrVkQpVytrg3b8LHGxYi">
            Nato har sedan organisationen bildades 1949 varit en hörnsten
            i den europeiska säkerheten och borgat för en stabil utveckling
            i vår del av världen. Organisationen utgår ifrån FN-stadgans artikel
            51 om varje lands rätt till enskilt eller kollektivt självförsvar
            vid ett väpnat angrepp från ett annat land.
          </p>
          <p xml:id="i-PDGjTZydZj8JVXT4JQPhBs">
            Kärnan i Natosamarbetet utgörs av Natos artikel 5 om det kollektiva
            försvaret och medlemsländernas skyldighet att bistå ett annat
            medlemsland vid ett angrepp. Nato är en mellanstatlig allians
            där beslut fattas genom koncensus mellan medlemsländerna.
          </p>
          <p xml:id="i-Q26bRU8MSPvfvTtErUwqWp">
            Efter det kalla krigets slut och Warszawapaktens avvecklande
            1991 ändrades Natos fokus från det kollektiva försvaret mot uppgiften
            som global konfliktlösare. Detta bäst exemplifierat av den långvariga
            insatsen i Afghanistan under 2000-talet. Flera nya länder i det
            forna östblocket anslöt sig till organisationen och länder som
            Sverige blev partnerländer till Nato.
          </p>
          <p xml:id="i-RYgPuX5Y4NGDcXN9ssVLQJ">
            I takt med att Ryssland från och med säkerhetskonferensen i München
            2007 i allt högre utsträckning har definierat Nato som sin huvudmotståndare,
            den ryska försvarsmakten rustats upp samt att Ryssland utövat
            ett betydande tryck på sina grannländer har behovet av att återföra
            Nato till sin kärnuppgift – det kollektiva försvaret – blivit
            allt mer tydligt.
          </p>
          <p xml:id="i-7Rp2Do8ZmDUNipsio5k2hg">
            Den definitiva vattendelaren kom i och med den ryska aggressionen
            mot Ukraina och den illegala annekteringen av Krim 2014. Dessa
            händelser innebar att Nato omorienterade sig mot det kollektiva
            försvaret och betonar nu vikten att vara medlem, jämfört med att
            som Sverige vara partnerland till Nato. Endast medlemsländerna
            kan räkna med att omfattas av försvarsgarantierna och endast de
            omfattas av den gemen­samma försvarsplaneringen.
          </p>
          <p xml:id="i-JCUPDKnXQbEzN2giXHN4HR">
            Sverige har sedan kalla krigets slut övergett möjligheten till
            neutralitet vid krig i vårt närområde till förmån för att bygga
            säkerhet i samverkan med andra länder. Framför allt medlemskapet
            i EU 1995, men även ingåendet i Natos Partnerskap för fred i mitten
            av 1990-talet var viktiga steg i denna process. Samarbetet med
            Nato har sedan dess fördjupats på ett flertal områden.
          </p>
          <p xml:id="i-7JhejbS1TbjQErMM3M6ZXf">
            Solidaritetsförklaringen framhåller att Sverige inte kommer att
            förhålla sig passivt om en katastrof eller ett angrepp skulle
            drabba ett annat EU-medlemsland eller nordiskt land. Vi förväntar
            oss att dessa länder agerar på samma sätt om Sverige drabbas.
            Sverige ska därför kunna ge och ta emot civilt och militärt stöd.
            Dock innebär solidaritetsförklaringen inga bindande säkerhetsgarantier
            i händelse av konflikt.
          </p>
          <p xml:id="i-K7RgCkVHoe5RrybKrWxth">
            Det är angeläget att Sverige fördjupar samarbetet med Nato. Nato
            utgör grunden för den europeiska säkerhetsstrukturen. Inom Nato
            förenas européer och nordamerikaner från 29 medlemsländer varje
            dag kring en gemensamt antagen säkerhetsagenda och gemensamma
            åtaganden. Av 28 EU-länder är 22 medlemmar av Nato och de flesta
            länderna i Sveriges närområde är Natomedlemmar. Det är ytterst
            också endast Nato som har förmågan att säkra EU-medlemsländernas
            territoriella integritet. Nato spelar idag en helt avgörande roll
            för att upprätthålla säkerheten i Europa. Ett svenskt medlemskap
            i Nato har därför aldrig varit så angeläget som det är i dag.
          </p>
          <p xml:id="i-SfeTpopbbPKfy3uX6NiGBn">
            Genom ett svenskt medlemskap i Nato skulle vi solidariskt dela
            säkerhetsgarantier med 29 andra demokratiska stater. Garantier
            som inte bara är begränsade till fredstid. Den senaste tidens
            utveckling har också inneburit ett ökat fokus från Nato på den
            kollektiva säkerheten. Det innebär att skillnaden mellan att vara
            medlem och partner har ökat. Ett medlemskap skulle också möjliggöra
            en gemensam försvarsplanering med Nato, något som trots ett omfattande
            samarbete inte finns idag.
          </p>
          <p xml:id="i-NNGsSowtdgLmdFx1a1MWxd">
            Moderaterna vill fördjupa Sveriges samarbete med Nato och verka
            för en svensk anslutning. Vi vill se en färdplan för svenskt medlemskap
            i Nato. Målet är en svensk ansökan under nästa mandatperiod. Ett
            sådant beslut bör även tas i nära dialog och helst tillsammans
            med Finland. Moderaterna kommer därför att föra en dialog med
            finska företrädare kring förutsättningarna för ett svenskt och
            finskt medlemskap. Men ytterst är detta självständiga beslut som
            ska fattas av riksdagen i respektive land.
          </p>
          <p xml:id="i-EGEhxqZzxBeUHpHpHdA7zo">
            Utredningen ”Säkerhet i en ny tid” om Sveriges internationella
            försvars- och säkerhetspolitiska samarbeten utgör en viktig pusselbit
            i det fortsatta arbetet med att utveckla en färdplan mot ett svenskt
            Natomedlemskap. Den bidrar med ökad kunskap och fördjupning. Utredningen
            bör dels ligga till grund för Försvarsberedningens fortsatta arbete,
            men den kan även användas för en fördjupad dialog med Finland
            och ett brett säkerhetspolitiskt samtal i Sverige.
          </p>
          <head xml:id="i-ARwrhk4gaC8vdL3ySSddbL" type="h2">
            FN
          </head>
          <p xml:id="i-3gQv87drrkq9ma6tdHMhou">
            Förenta nationernas (FN) säkerhetsråd har det högsta ansvaret
            för att upprätthålla internationell fred och säkerhet. Genom sin
            världsomspännande medlemskrets har FN unika förutsättningar att
            samla världens länder till hållbara lösningar på många av vår
            tids globala utmaningar. Den normbildning som utvecklats inom
            FN är grundläggande för det internationella systemet.
          </p>
          <p xml:id="i-HEGcXRiMWvBxiJYH2hZhM3">
            Det finns tydliga brister i uppbyggnaden av FN:s råd för mänskliga
            rättigheter, vilket föranleder ett behov av demokratikrav för
            medlemskap. Det är i längden inte hållbart att ett råd som ska
            granska medlemsländernas efterlevnad av de mänskliga rättigheterna
            delvis består av länder som själva konsekvent bryter mot dessa.
          </p>
          <p xml:id="i-FtynHMDP786BzYXXD2JwZp">
            Ytterst avgörs FN:s möjligheter och begränsningar av medlemsländerna.
            Alltför ofta hämmas FN-systemet av politiska motsättningar. Säkerhetsrådets
            sammansättning måste reformeras och bättre spegla världen av i
            dag. Sverige bör också verka för att reformera FN:s fackorgan.
            Framåt behöver Sverige ta fram en uppdaterat skärpt politik för
            en förnyelse och modernisering av FN.
          </p>
          <p xml:id="i-NK3nwK241LgU5hCD8bqTUH">
            Vi behöver ett starkare FN som värnar om principen om skyldigheten
            att skydda. I yttersta fall kan detta även innefatta militära
            insatser. Civilbefolkningen är idag mer utsatt än någonsin i många
            konflikter. Därför behöver möjligheten till humanitär intervention
            utvecklas. Problemet är dock att vetomöjligheten i FN:s säkerhetsråd
            ofta i praktiken kan blockera ett nödvändigt ingripande. Ett exempel
            är när Syrien tillsam­mans med Ryssland och Kina hindrade ett
            fördömande av våldet i Syrien i FN:s säkerhetsråd. FN får inte
            heller ingripa i ett lands inre angelägenheter, såvida inte säkerhetsrådet
            beslutar att vidta åtgärder för att trygga freden och den internationella
            säkerheten. Den bristande kapaciteten inom FN-systemet att skydda
            befolkningen vid inomstatliga konflikter har synliggjorts då några
            av våra blodigaste konflikter i modern tid har utspelats trots
            FN:s närvaro på plats.
          </p>
          <p xml:id="i-W5Gv7enoas5Q4qsFcdfU9o">
            FN behöver ett tydligt fortsatt starkt mandat för att driva fattigdomsbekämpning.
            2015 antogs FN:s Globala mål för hållbar utveckling som gäller
            alla länder som skrivit under. Bland svenska prioriteringar för
            hållbar utveckling ska fattigdomsbekämpning, demokratisk samhällsstyrning,
            frihet från våld, jämställdhet och kvinnors egenmakt, sexuell
            och reproduktiv hälsa och rättigheter, samt klimathänsyn och mänskliga
            rättigheter genomsyra arbetet med målen.
          </p>
          <p xml:id="i-K3USuQap9LgsMuyLqTSiK9">
            Sverige är en av FN:s största biståndsgivare samtidigt som dagens
            FN-organ inte sällan är tungrodda, politiserade och ineffektiva.
            Vi bör därför i större utsträckning kravställa dagens generösa
            svenska kärnstöd till olika fackorgan inom FN till en tydligare
            reformagenda med fokus på kostnadseffektivitet och resultat.
          </p>
          <p xml:id="i-Prh8t7rea4wPAEjEZg3LTc">
            Sverige tog i år för första gången på 20 år en plats i säkerhetsrådet.
            Vi lever i en allt mer orolig omvärld och står inför stora utmaningar
            där FN är en central aktör för att hitta gemensamma och långsiktiga
            lösningar. Sverige är ordförande två omgångar under sin 24-månadersperiod.
          </p>
          <p xml:id="i-TWCMPNkN9BY3yp36VzyodH">
            Sveriges agenda i och prioriteringar i säkerhetsrådet ska fokusera
            på konfliktlösning, mänskliga rättigheter och resolution 1325.
            Parallellt med det måste Sverige också fokusera på nödvändiga
            reformer av FN-systemet, att få bukt med byråkrati, korruption
            och ineffektivitet. Det är nu upp till bevis för regeringen om
            och hur de kommer ställa krav och driva frågan om ett reformerat
            FN. Utan det kommer inte FN kunna sköta sitt grundläggande uppdrag.
          </p>
          <p xml:id="i-3CPNgrnhUuKFrdnNcTRmma">
            Regeringen måste även, med tanke på de senaste årens ökande oro
            i vårt närområde, prioritera det så viktiga EU-arbetet. Vi menar
            att det inte finns något motsatsförhållande mellan att driva en
            aktiv EU-politik och arbeta i säkerhetsrådet. Det går att göra
            både och. Det ena vinner på det andra och de kompletterar varandra.
          </p>
          <p xml:id="i-KWyiYzYKGKY8xEvkd6RRFs">
            Regeringen behöver fortsatt säkerställa att den svenska linjen
            i säkerhetsrådet förankras parlamentariskt här hemma. Även säkerhetsrådets
            resolutioner är juridiskt bindande rättsakter. I regeringsformen
            framgår att regeringen i alla utrikesärenden av större vikt före
            avgörandet ska överlägga med Utrikesnämnden, om det kan ske. Sverige
            står för öppenhet och transparens och det även här.
          </p>
          <head xml:id="i-9FSQ2Di8rEvCuLB1fjXXQm" type="h2">
            Europarådet
          </head>
          <p xml:id="i-Jvr2XfjspfbBdqxsvhDVLb">
            Europarådet skapades efter det andra världskrigets fasor med
            syftet att värna de grundläggande mänskliga rättigheterna och
            utgöra en garant för att stater inte utvecklar lagstiftning som
            kränker eller inskränker sina medborgares rättigheter enligt Europakonventionen
            till skydd för de mänskliga rättigheterna. De totalitära staterna
            hade visat att det var möjligt att i stor utsträckning inskränka,
            avskaffa och kränka individens rättigheter bakom en skenbart legal
            fasad och det var för att försvåra och omöjliggöra för stater
            att begå sådana brott utan påföljder som Europarådet tillkom.
            Sverige var en av de första stater som undertecknade konventionen
            1949 och vårt land är därmed att anse som en av grundarstaterna
            till Europarådet. Detta förpliktigar. Rådets institutioner, såväl
            ministerrådet, den parlamentariska församlingen och Europeiska
            domstolen för de mänskliga rättigheterna utgör alla institutioner
            där Sverige är representerat och deltar.
          </p>
          <p xml:id="i-Pubz5EHEH39JL7L66BmNMM">
            Europarådet har genom decennierna verkat som partner till flera
            stater som önskat tillträde som medlemsstater i EU genom att aktivt
            biträda dessa i arbetet med att uppfylla kriterierna för medlemskap
            i Europarådet. Det är i dag i praktiken omöjligt för ett kandidatland
            att bli medlem i EU utan att samtidigt ha status som fullvärdig
            medlem av Europarådet. De processer som leder till att ett land
            blir medlem i Europarådet innebär att exempelvis i förväg uppställda
            krav på demokrati, rättssäkerhet, skydd för etniska, religiösa
            och sexuella minoriteter utvärderas och säkerställs.
          </p>
          <p xml:id="i-L6uLhNthUfSxPJyjx8YcnT">
            Europarådets historia av att vara en garant och ett skydd för
            de mänskliga rättigheterna innebär också ett betydande ansvar
            för att tillse att institutionen även i framtiden skall kunna
            förbli detta. En grundläggande förutsättning är dock att medlemsstaterna
            själva inte genom sitt agerande undergräver trovärdigheten hos
            organisationen.
          </p>
          <p xml:id="i-Rkjk551oBt7igeGdBoHDxr">
            Sedan några år tillbaka har debatten emellertid tyvärr alltmer
            kommit att handla om bristen på flera medlemsländers värnande
            av grundprinciperna demokrati, rättsstatens principer och mänskliga
            rättigheter. Vissa länder har i både ord och handling visat att
            de inte delar de grundläggande värderingar som Europarådet står
            för. Därtill kommer Storbritanniens uttryckta skepsis mot avgöranden
            i Europadomstolen och kritik mot Europarådets verksamhet. Denna
            utveckling måste brytas genom ett konsekvent agerande för att
            upprätthålla principerna i konventionen och deras praktiska tillämpning.
          </p>
          <p xml:id="i-AdMayu5rqunLQqbcW1f9w3">
            För närvarande finns det frågetecken för hur länder som Azerbajdzjan,
            Ryssland, Turkiet, Ungern och Ukraina, Polen med flera uppfyller
            sina åtaganden. Moderaterna anser att det är befogat att framföra
            invändningar mot hur samtliga de uppräknade staterna genom politiska
            beslut, lagstiftning, rättssystem samt sin brist på inomstatliga
            oberoende granskningsmekanismer tillhandahåller skydd för sina
            medborgare vad gäller politisk opposition.
          </p>
          <p xml:id="i-XDDxzjai2krjm3uHyKNWwF">
            Ifråga om Ryssland tillkommer frågan om den olagliga och acceptabla
            annek­teringen av Krim och krigföringen i östra Ukraina; ifråga
            om Turkiet sker en synnerligen oroväckande utveckling i kölvattnet
            av militärkuppen 2016 och de inskränkningar ifråga om mänskliga
            rättigheter som äger rum; ifråga om Ungern gäller det ställningen
            för etniska minoriteter och rättssystemets integritet; ifråga
            om Polen frågor om mediefrihet och rättssystemets integritet;
            ifråga om Ukraina återstår frågetecken kring arbetet med korruptionsbekämpning
            syftande till att återställa legitimitet och förtroende för de
            politiska och rättsliga processerna i den ukrainska staten.
          </p>
          <p xml:id="i-3Xz4YJYSTZ8S2SW4wEauBL">
            Det är för oss självklart att de medlemsstater i Europarådet
            vars agerande gentemot sina eller andra staters medborgare står
            i strid med statens konventionsåtagande måste möta konsekvent
            kritik för detta. Det åvilar regeringen genom Sveriges representation
            i ministerrådet att tillse att Sverige inte passivt accepterar
            att Europarådets roll under­mineras eller att dess möjligheter
            att utöva tillsyn över medlemsstaters, observatörs­staters, kandidatländers
            eller partnerskapsstaters åtaganden gentemot Europa­konventionen
            till skydd för de mänskliga rättigheterna förhindras eller försvåras.
            Europarådet får inte tveka när det gäller frågan om att fullt
            ut sanktionera den som bryter mot konventionen. Det behövs därför
            en aktiv politik på detta område och den fordrar Sveriges medverkan.
          </p>
          <p xml:id="i-NL2UNh2eMVQSHyn5XAxS9W">
            Europarådet måste vidare ta ett ansvar för de så kallade partnerskap
            för demokrati som ingås med länder som önskar en närmare förbindelse
            med Europarådet men som ännu inte är i en sådan position att de
            kan anses vara berättigade till varken observatörsstatus eller
            status som kandidatland. Vi är förespråkare av ett samarbete med
            stater som uppriktigt önskar dra nytta av Europarådets kompetens
            för att vidareutveckla sina demokratiska institutioner, stärka
            rättssäkerhet och minska korruption. Däremot måste Europarådet
            reagera när dess partners inte lever upp till de förutsättningar
            som är fastslagna i partnerskapsavtal eller söker kringgå dessa.
            Utan att kritiskt granska och följa upp i vilken mån Europarådets
            partners lever upp till kraven i partnerskapsavtalen riskerar
            organisationens anseende att skadas och dess möjligheter att agera
            med trovärdighet att minska. Regeringen måste som företrädare
            för Sverige inta en bestämd hållning på denna punkt.
          </p>
          <p xml:id="i-2aqxsXLNgQGctFHeYo8c72">
            Europarådets parlamentariska församling är sedan 2016 föremål
            för en intensiv diskussion kring de allvarliga anklagelser om
            korruption som riktats mot ledamöter i församlingen. Sveriges
            inställning bör vara att verka med kraft för en oberoende utredning
            syftande till att rensa organisationen från korruption och att
            i förlängningen skapa nya och stabila regelverk för att förhindra
            att ledamöters röster kan köpas för att gynna eller missgynna
            intressen. Integriteten i såväl den parlamentariska församlingen
            som i Europarådet som institution måste stärkas och det förutsätter
            också att Europa­rådet överväger vilka problem som finns i relationen
            till medlemsstater där korruptions­graden är väsentligen högre.
            Detta inkluderar också frågeställningar om framtida medlemskap
            och behovet av kontrollmekanismer.
          </p>
          <p xml:id="i-FsKQXkGE6mjWyoZu5sT7z9">
            Europarådets strukturer bör bli föremål för kontinuerlig översyn.
            Flera av de mekanismer som idag har existerat i mer än ett halvsekel
            sedan organisationens tillkomst har ett reformbehov och det är
            nödvändigt för Sverige att engagera sig i de diskussioner som
            pågår om hur Europarådet i sitt ministerråd, i sin parlamentariska
            församling och i sin rättsutövning genom Europadomstolen skall
            kunna förbli en primär institution för att garantera skyddet för
            de mänskliga rättigheterna. Regeringen har ett ansvar för att
            i ministerrådet aktivt driva en reformagenda och verka för förbättringar.
          </p>
          <head xml:id="i-F32RdLfE99SK1xLPV3jB3F" type="h2">
            OSSE
          </head>
          <p xml:id="i-Sjs2J48HMpLqCDiGMeNgdZ">
            Organisationen för säkerhet och samarbete i Europa (OSSE) omfattar
            57 deltagande stater och är därmed världens största säkerhetsorganisation.
            Det är det enda säkerhets­politiska samarbetsorgan där alla europeiska
            stater, liksom USA, Kanada, Ryssland och de centralasiatiska staterna,
            deltar på lika villkor. Med en stats deltagande i OSSE följer
            ett åtagande att respektera och efterleva mänskliga rättigheter
            och grundläggande friheter. OSSE är i dag en organisation med
            fokus på konfliktförebyggande, kris­hantering och demokratiutveckling.
            En grundläggande princip för OSSE:s verksamhet är att varaktig
            säkerhet förutsätter demokrati, respekt för mänskliga rättigheter
            och en fungerande rättsstat. OSSE har en så kallad uppförandekod
            som är politiskt bindande för deltagande stater och som går ut
            på att en stats säkerhetsapparat – till exempel polisen och det
            militära försvaret – ska stå under effektiv demokratisk kontroll
            och integreras i det civila samhället. Det är en viktig princip
            att hålla fast vid och ska kontinuerligt följas upp och utvärderas.
          </p>
          <p xml:id="i-7iYH8aBhv4ML2LRWYmpv5n">
            OSSE:s kontor för demokratiska institutioner och mänskliga rättigheter
            (ODIHR) ansvarar för att främja förutsättningar för demokratiska
            val bland OSSE:s deltagande stater och bistå medlemsländerna med
            att bygga upp och stärka demokratiska institutioner. Vi moderater
            anser att det är angeläget att Sverige särskilt stödjer den konfliktförebyggande
            verksamhet som bedrivs av ODIHR, inte minst arbetet med att genomföra
            FN:s säkerhetsråds resolution 1325 om kvinnor, fred och säkerhet.
          </p>
          <p xml:id="i-99YB4R63p6MicWDyoxXr8J">
            OSSE:s högkommissarie för nationella minoriteter (HCNM) har till
            uppgift att genom förebyggande diplomati söka identifiera och
            verka för en tidig lösning av etniska spänningar som kan äventyra
            freden, stabiliteten och relationerna mellan OSSE:s medlemsstater.
            Högkommissariens främsta verktyg är de rekommendationer som denne
            ger till regeringar i länder där åtgärder behövs på minoritetsområdet.
            Det är viktigt att följa upp hur dessa efterlevs.
          </p>
          <p xml:id="i-KRecYMcdBN3SAmCUfac2WY">
            OSSE:s medierepresentant (RFoM) har till uppgift att följa utvecklingen
            inom medierna och yttrandefrihet i hela OSSE-området och att stödja
            de deltagande staternas arbete med att utveckla dessa områden
            samt att påtala när staterna bryter mot åtaganden om yttrandefrihet.
            Journalisters säkerhet, frihet på internet och att bekämpa ”hate
            speech” med bevarad yttrandefrihet. Här behöver OSSE ytterligare
            arbeta för frihet på nätet.
          </p>
          <p xml:id="i-JbzoGRRHDSruRFP6hgsXmE">
            OSSE har en särskild representant mot människohandel. Den särskilde
            represen­tantens uppgift är att assistera deltagande stater med
            genomförandet av åtaganden och användningen av rekommendationerna
            i OSSE:s handlingsplan för bekämpande av människohandel. OSSE
            fyller här en viktig funktion att tillsammans med EU, medlems­stater
            och andra organisationer stoppa människohandel.
          </p>
          <p xml:id="i-Nt6pmAw4BH266JuHqK454m">
            Ytterligare ett prioriterat politikområde är arbetet med att
            motverka transnationella hot, hantering av gränser och internationellt
            polissamarbete. De ekonomiska och miljömässiga aktiviteterna syftar
            bland annat till att minska korruption och illegal penninghantering.
          </p>
          <p xml:id="i-TqwidZJUoyyobNZrww7iNA">
            Jämställdhetsarbetet utgör en viktig stödpelare för alla OSSE:s
            institutioner, fältoperationer och deltagande stater. Jämställdhetsarbetet
            ska vara en integrerad del av hela OSSE:s verksamhet. OSSE:s arbete
            med att motverka kränkningar av de mänskliga rättigheterna ska
            syfta till att motverka politiskt agerande som kan utgöra hot
            mot säkerhet och demokrati bland medlemsländerna.
          </p>
          <p xml:id="i-BchbCigeEY7c9PypZt1pP8">
            I dagens oroliga värld fyller OSSE en viktig funktion genom sitt
            helhetsperspektiv. OSSE har idag flera tusen medarbetare utplacerade
            i länder och regioner som präglas av konflikt och krigshot eller
            befinner sig i ett återuppbyggnadsskede efter en konflikt. Exempel
            på fältverksamhet är i Ukraina där OSSE verkar för att den ryska
            aggressionen gentemot Ukraina skall upphöra genom observatörer.
            Andra angelägna uppgifter är OSSE:s mission för att stärka kvinnliga
            politiker och erbjuda utbildning med inriktning mot konfliktlösning
            för unga personer i framför allt de centralasiatiska länderna.
          </p>
          <p xml:id="i-94USYQgtBjxm3AYBKSVTik">
            Organisationen för Säkerhet och Samarbete i Europa Parlamentariska
            Församling (OSSE PA) arbetar aktivt inom de områden där OSSE är
            verksamt i syfte att stödja de nationella parlamenten inom de
            dimensioner som OSSE är verksamt inom. En av OSSE PA:s viktigaste
            uppgifter är dess arbete med att stärka demokrati och demokrati­utveckling.
          </p>
          <p xml:id="i-94BNoxQs4NxJurxwK6jkxk">
            Vi anser att det säkerhetspolitiska arbetet i dess breda perspektiv
            och genom internationellt samarbete med fokus på dialog, demokrati
            och respekt för mänskliga rättigheter utgör en viktig del i målet
            med att uppnå varaktig fred. Som alltid måste en organisations
            verksamhet kritiskt granskas ur såväl ett ekonomiskt perspektiv
            som innehållsmässigt. OSSE:s medlemsländer måste följa de grundläggande
            åtaganden de har åtagit sig att följa genom sitt medlemskap. Det
            är regeringens uppgift att inta detta förhållningssätt.
          </p>
          <p xml:id="i-TegCSQbKJhRtVB9xfVKeM7">
            OSSE, inklusive OSSE PA och ODHIR, bör kontinuerligt utvärderas.
            Inom de tre organisationerna pågår ett förändringsarbete för att
            verksamheten skall omfatta dagens utmaningar. Sverige måste aktivt
            engagera sig i syfte att organisationernas verksamhet skall fullfölja
            sina åtaganden utan att tappa fokus.
          </p>
          <head xml:id="i-Cyp1JZmAMdudyjxEi9Uomc" type="h2">
            Internationella insatser
          </head>
          <p xml:id="i-B2h8CYV7kHxKyRccLiw2Yj">
            Sveriges internationella insatser är ett viktigt bidrag för att
            stärka arbetet för fred och säkerhet på oroliga platser runt om
            i världen. Genom att delta i internationella insatser stärker
            vi Sveriges säkerhet och vårt säkerhetspolitiska inflytande. Det
            finns ingen motsättning mellan försvaret av Sverige och fredsfrämjande
            insatser utomlands. Sedan 1950-talet har sammanlagt över 100 000
            svenskar deltagit i insatser i utlandsstyrkan. Veteranerna har
            gjort betydande insatser på platser som Kongo, Cypern, Bosnien
            och Afghanistan. Nordic Battlegroup (NBG), det nordiska bidraget
            till EU:s stridsgrupps­koncept, som Sverige har deltagit i vid
            tre tillfällen, är en annan aspekt av Sveriges internationella
            engagemang. Stridsgrupperna som står i beredskap halvårsvis har
            varit betydelsefulla för att utveckla den svenska försvarsmaktens
            förmåga att ge och ta emot militär hjälp genom större samövningar.
          </p>
          <p xml:id="i-dsWbWjmYxpHPitAFDZrbr">
            Svenska militära internationella insatser kommer fortsatt att
            vara betydelsefulla. Det är viktigt att Sverige och andra länder
            även fortsatt har ett starkt internationellt militärt engagemang
            för fred, säkerhet och stabilitet. Vi måste också ha en helhetssyn
            på insatserna där nödvändiga frågor om vad vi vill uppnå och hur
            vi ser på långsiktigheten i insatserna måste ställas.
          </p>
          <p xml:id="i-WboW55mMSVxJTsFdWkn8CE">
            Idag bidrar Sverige till två internationella insatser som syftar
            till att motverka sönderfall, radikalisering i Mellanöstern och
            Nordafrika. Dels det svenska underrättelse­förbandet inom ramen
            för FN-insatsen Minusma i Mali, dels den svenska utbildnings­insatsen
            i Irak inom ramen för Koalitionen mot Isil/Daesh. Sverige bör
            fortsatt prioritera de svenska insatserna i kampen mot den globala
            terrorismen.
          </p>
          <p xml:id="i-HjfHnH28r8tYWiN7ANuzGD">
            Det finns ett antal utmaningar vi står inför i de internationella
            insatserna. Det handlar om var, i vilken kontext och med vem som
            Sverige ska göra internationella insatser, men även om hur vi
            blir bättre i samverkan mellan civila och militära delar för att
            skapa långsiktighet och hållbarhet.
          </p>
          <p xml:id="i-PXMFApKGNy6NANyWzzYCaz">
            Nato är i dag den enda organisationen med en global förmåga att
            genomföra krishantering. Sverige har vid flera tillfällen deltagit
            i Natoinsatser. Det har varit värdefulla insatser som har bidragit
            till fred och säkerhet och där de svenska bidragen fått beröm
            av övriga länder. Sverige bör även i fortsättningen samverka med
            Nato i internationella insatser.
          </p>
          <p xml:id="i-KUsXZJgoWdVmdASh1vfx9y">
            Men det finns även ett värde i att i högre utsträckning än vad
            som varit fallet de senaste åren bidra till FN-ledda insatser.
            Genom att delta i dessa bidrar Sverige till att höja kompetensen
            i FN-insatsen och ger den en större legitimitet. För närvarande
            deltar Sverige i den FN-ledda insatsen i Mali.
          </p>
          <p xml:id="i-JQq8XLsBqrA2EdUkGM5fyn">
            Insatsen i Afghanistan visade på vikten av att ha både säkerhetsskapande
            militär närvaro och långsiktigt utvecklingsbistånd. Utan säkerhet
            – ingen utveckling, utan utveckling – ingen långsiktig säkerhet.
          </p>
          <head xml:id="i-DCLPa78kWEsBxMyG2ff8CM" type="h1">
            Vår tids säkerhetspolitiska utmaningar
          </head>
          <head xml:id="i-51CwUTGnEWqG9QqxV1uhTZ" type="h2">
            Globaliseringens förändringskraft
          </head>
          <p xml:id="i-7Mw9AMu1PjdRUTUjmaMAM4">
            Europa utgör ett unikt område av fred, frihet, säkerhet och välstånd
            i världen. Grunden för denna utveckling har lagts genom samarbete
            och integration inom ramen för EU, Nato, OSSE och Europarådet.
            Dessa organisationer utgör alltjämt pelarna i den europeiska säkerhetsstrukturen.
            Trots det har vi i närtid upplevt krig inom och mellan länder
            i Europa och nya risker och hot utvecklas i takt med att tekniken
            och omvärlden förändras. I allt högre grad blir våra samhällen
            beroende av flödena av varor, informa­tion, kapital, tjänster
            och människor som utgör globaliseringens kärna. Vi lever i en
            sammanlänkad värld med stora möjligheter men också beroenden och
            sårbarhet som följd. Det medför nya och genomgripande konsekvenser
            för vår säkerhet. Vi måste trygga dessa flöden genom internationellt
            samarbete och en stark global infrastruktur. Men vi måste också
            vara förberedda på och kunna hantera att händelser bortom Europa
            har större säkerhetspolitisk återverkan i vår egen del av världen
            i takt med att världen krymper.
          </p>
          <head xml:id="i-2iGqwkrBuGTDCVnq2GfhWB" type="h2">
            Globala migrations- och flyktingströmmar
          </head>
          <p xml:id="i-RPXrUy8ku4uWE5ADh29Wi4">
            Krig, konflikter och oro i världen består. FN:s flyktingorgan
            uppskattar att uppemot 65 miljoner människor är på flykt i världen
            år 2016, vilket är det högsta antal som någonsin uppmätts. Syrienkrisen
            som till en början bedömdes vara en del av den arabiska våren
            ser nu ut att ha permanentats och miljoner människor är på flykt.
            Många av de flykting­katastrofer som härjat i olika delar av Afrika
            har resulterat i permanenta flyktingläger. I Mellanöstern ökar
            de regionala motsättningarna och konflikterna, med ett enormt
            humanitärt lidande som följd. I såväl Irak som i Syrien kontrollerar
            Isil/Daesh omfattande landområden, från vilka befolkningen tvingas
            på flykt. I Jemen har gamla konflikter åter blossat upp. Läget
            i Libyen blir allt svårare och från Burma flyr hundratusentals
            rohingyas från våld och förföljelse.
          </p>
          <p xml:id="i-NCfJPDrMDphjEigpPJDWh7">
            Människor fortsätter att dö på Medelhavet och under andra flyktingrutter.
            Detta är oacceptabelt och måste få ett slut. Sverige måste ta
            ansvar för migrationspolitiken. Vi ska arbeta för en bra EU-gemensam
            politik och vara konstruktiva i förhandlingar. Vi ska dock inte
            förlita oss på EU-lösningar, utan ha en egen utformad politik.
            Historien visar på stora svårigheter på migrationsområdet på EU-nivå.
            Det gäller både i att komma överens och att få fattade beslut
            att efterlevas. Utsikterna till lösningar ser nu inte bättre ut
            än tidigare. Vi vill därför att EU:s budget används som ett verktyg
            för att få länder att efterleva besluten och ta ett större ansvar.
            Sverige ska också arbeta för ett större samarbete i migrations­politiken
            i Norden.
          </p>
          <p xml:id="i-UBtiXspbn56QawtavHdnLG">
            Att bejaka öppenhet mot omvärlden är inte detsamma som oreglerad
            invandring. Varje land måste ha kontroll över vilka människor
            som lever i landet . Sverige har tagit och tar ett stort ansvar
            för människor som flyr från sina hemländer. De senaste fyra åren
            har vi tagit emot över 300 000 asylsökande. Vi har i många år
            varit det EU-land, eller hört till den grupp av EU-länder, som
            haft högst flyktingmottagande i EU i förhållande till folkmängd.
          </p>
          <p xml:id="i-Qr4BSFB4UZoVfewRYgcn2m">
            Asylsystemet som det är utformat i dag drivs i delar av illegala
            verksamheter, såsom en utbredd och i många fall hänsynslös människosmuggling.
            Straffen för människo­smuggling måste skärpas och de brottsbekämpande
            insatserna mot människosmuggling måste intensifieras. Den svenska
            regeringen bör driva frågan om skärpta straff på EU-nivå.
          </p>
          <p xml:id="i-JiTnTndrEuTPM8vkfa9xUE">
            FN:s kvotflyktingsystem är det mest rättvisa och effektiva system
            vi har, vilket bygger på att asylrätten prövas på plats i flyktingläger.
            Moderaterna välkomnar en utökning av antalet kvotflyktingar. Därutöver
            vill vi att Sverige begär att samtliga EU:s medlemsstater deltar
            i och utökar sitt respektive deltagande i FN:s kvotflyktingsystem.
            Det skulle ge människor skydd och också frigöra platser i flyktinglägren.
          </p>
          <p xml:id="i-NxjLVEHEQATWuAd7cM17ri">
            De globala miljöutmaningarna och klimatförändringarna utgör ett
            av de allvarligaste hoten mot människors säkerhet och levnadsvillkor
            runt om i världen. Redan i dag bottnar en stor andel av världens
            konflikter i miljörelaterade faktorer och den snabba befolkningstillväxten
            i kombination med klimatförändringar riskerar att leda till ytterligare
            spänningar med nya konflikter och ökade flyktingströmmar som följd.
          </p>
          <p xml:id="i-R7NgREfMYUrXGfbAHDkmjD">
            Moderaterna vill också understryka att de mycket stora utmaningar
            som Sverige och EU står inför under de kommande åren avseende
            migrationsströmmar orsakade av exempelvis väpnade konflikter,
            etnisk och social oro, befolkningstillväxt och olika typer av
            klimatproblem gör det nödvändigt att ständigt utveckla nya metoder
            för att göra oss mindre sårbara inför migrationsrörelser som riskerar
            att skapa politisk oro och orsaka spänningar i såväl det europeiska
            samarbetet som i EU:s relation med sitt närområde och partners.
            Vi vill uppmana regeringen att intensifiera arbetet på detta område
            och att sträva efter holistiska ansatser såväl inom EU som bilateralt
            för att förebygga och lösa potentiella och existerade problem.
          </p>
          <head xml:id="i-M6XdRJuGzzrkQDbkvJDq4H" type="h2">
            Miljö och klimat
          </head>
          <p xml:id="i-GP79EuheLKEQAq65XDzTH6">
            De globala miljöutmaningarna och klimatförändringarna påverkar
            oss alla och utgör ett av de allvarligaste hoten mot människors
            säkerhet och levnadsvillkor runt om i världen. Miljö och klimat
            är satt under hårt tryck på grund av föroreningar, överutnyttjande
            och exploatering. Därmed riskeras människors livsbetingelser som
            tillgången till mat, ren luft och dricksvatten. Ett förändrat
            klimat innebär bland annat att översvämningar, värmeböljor, torka
            och orkaner kommer att bli vanligare. Därtill väntas stigande
            vattennivåer och ökenutbredning. Detta kan i sin tur äventyra
            livsmedelsförsörjning, ekonomisk utveckling och i förlängningen
            medföra allvarliga säkerhetsrisker. Redan i dag bottnar en stor
            andel av världens konflikter i miljörelaterade faktorer och den
            snabba befolkningstillväxten i kombination med klimatförändringar
            riskerar att leda till ytterligare spänningar med nya konflikter
            och ökade flyktingströmmar som följd.
          </p>
          <p xml:id="i-HW5SbCWsNGsPeZnW21E7t">
            Vi ska utgå från principer som pris på utsläpp, handel, stark
            äganderätt, forskning, teknik och fungerande marknadsekonomi för
            att komma tillrätta med klimat- och miljöutmaningarna.
          </p>
          <p xml:id="i-WvoWgLkwpNokfuQbApGqwY">
            Klimatförändringens påfrestningar drabbar redan fattiga länder
            med bristande kapacitet att anpassa samhället efter klimatförändringens
            effekter särskilt hårt. Därför måste en mer hållbar global utveckling
            påskyndas och användandet av fossila bränslen på sikt upphöra.
          </p>
          <p xml:id="i-XE25iVaTffiMq6vqLeP4q2">
            EU:s medlemsländer har idag ett alldeles för stort beroende av
            fossila bränslen, vilket utgör cirka två tredjedelar av deras
            energianvändning. Energibehovet inom EU bedöms öka kraftigt under
            de närmaste två till tre decennierna. Detta riskerar skada miljön
            samt skapa ett ohälsosamt beroendeförhållande till ett antal leverantörsländer
            som begränsar EU:s utrikespolitiska handlingsfrihet. Att utveckla
            en gemensam energimarknad med minskad användning av fossila bränslen
            är därför centralt för både EU:s utrikes- och miljöpolitik.
          </p>
          <p xml:id="i-QJYExmEbS5kQqP8pqLUavE">
            Det är mycket positivt att världens länder lyckades enas om ett
            globalt klimatavtal i Paris 2015. Det är ett historiskt klimatavtal
            där länderna har förbundit sig att hålla den globala medeltemperaturen
            väl under två grader, och göra ansträngningar för att medeltemperaturen
            inte ska öka mer än 1,5 grader. Det visar på att världens länder
            nu gemensamt är redo att ta ansvar. Dock finns mycket kvar att
            önska av avtalet. De nationella klimatplanerna som länderna lämnade
            in inför mötet i Paris, där de redogör för vilka åtgärder de är
            beredda att genomföra, är långt ifrån tillräckligt ambitiösa för
            att nå det gemensamma målet. Ett stort orosmoln här är att Trump
            uttalat att USA ska lämna avtalet. I kommande förhandlingar gäller
            det därför att sätta press på länderna att agera och uppdatera
            sina planer för att göra dem realistiska och förenliga med det
            gemensamma målet.
          </p>
          <p xml:id="i-XzgToomf1xiJR226PJGv7q">
            Samtidigt krävs ett fördjupat internationellt samarbete kring
            utmaningen att anpassa oss till klimatförändringarnas konsekvenser
            i FN och i andra internationella organisationer däribland EU.
            Här kan ett svenskt klimatanpassat biståndsarbete också spela
            en viktig roll och att använda kostnadseffektiva klimatåtgärder
            i andra länder.
          </p>
          <p xml:id="i-RZ9sBWxc8nzXhbCwutfJLF">
            Koncentrationen av växthusgaser i atmosfären stiger i en allt
            snabbare takt, vilket leder till klimatförändringar med potentiellt
            mycket allvarliga konsekvenser. Därför är det angeläget att världens
            länder tillsammans anstränger sig för att begränsa utsläppen och
            temperaturökningen till en så låg nivå som möjligt för att därmed
            undvika de mest allvarliga konsekvenserna.
          </p>
          <p xml:id="i-9i5oKBZnpGfx2StR2XCNWw">
            Effekterna av klimatförändringarna är väldigt varierade. Ofta
            slår klimat­förändringarna särskilt hårt mot fattiga länder som
            inte har särskilt stor skuld till klimatförändringarna.
          </p>
          <p xml:id="i-C8dLvmoasEZCkxSCfeNUUY">
            När jordens medeltemperatur stiger, nederbörden förändras, glaciärer
            smälter och havsnivåer höjs påverkas våra ekosystem i grunden
            och således våra livsbetingelser. Konkret innebär detta bland
            annat förändrade förutsättningar för livsmedelsproduktion och
            tillgång till färskvatten. Utifrån ett säkerhetspolitiskt perspektiv
            är det viktigt med tydliga klimatscenarier som kan ge en bild
            av hur klimatförändringarna kommer att påverka olika regioner.
            Det är en förutsättning för att tidigt kunna göra anpassnings­åtgärder.
          </p>
          <p xml:id="i-L9SBvRy53hEjtb5sTnctvQ">
            Användningen av fossil energi bär globalt inte sina egna kostnader.
            Vi måste hålla principen om att förorenaren ska betala (Polluter
            Pays Principle, PPP) som självklar och verka för att fler länder
            sätter pris på utsläpp genom exempelvis koldioxidskatt eller utsläppshandelsystem.
            I den bästa av världar skulle det finnas ett enhetligt globalt
            pris på utsläpp. Dit är vägen oerhört lång, men som steg på vägen
            bör Sverige verka för att olika handelssystem länkas samman. Att
            sätta pris på utsläpp är inte bara principiellt riktigt utan också
            det effektivaste sättet att sänka utsläppen och driva på teknik­utveckling.
          </p>
          <p xml:id="i-6bjgDQTXm6M8aAZCFWizZD">
            Sambandet mellan klimatförändringar och konflikter är starkt.
            Klimatförändringar riskerar att leda till allvarliga bristsituationer.
            Det riskerar i sin tur att leda till konflikter och stora migrationsströmmar.
            Konflikter orsakas dock sällan av en enskild händelse eller faktor
            utan i regel av en rad faktorer som samspelar. Klimatförändringar
            väntas särskilt ha en förstärkande effekt genom att påverka andra
            väl kända konfliktdrivande faktorer såsom fattigdom.
          </p>
          <p xml:id="i-NfBpfMekjiqGozHgJz5CeK">
            För miljön och klimatet behövs mer politik byggd på liberala
            principer. Vi behöver globalt bättre fungerande marknader, pris
            på utsläpp, en starkare äganderätt, mer handel, och vi behöver
            bekämpa fattigdom och bidra till att skapa robusta samhällen.
            Exempel på verktyg för att bidra till detta är att agera som ett
            föregångsland, forskning, interna­tionellt samarbete och bistånd.
            Vi behöver också omfamna modern teknik.
          </p>
          <p xml:id="i-ViBwTbGhw7pMfYfzmdVoUq">
            Livsmedelsbehovet kommer sannolikt att fördubblas inom fyrtio
            år, och utmaningen att producera mat på ett hållbart sätt och
            ha tillgång till drickbart vatten är redan betydande. Resursfrågor
            blir i större utsträckning säkerhetsfrågor. Kampen om resurser
            kan skapa spänningar och konflikter såväl inom som mellan länder.
            Livsmedelssäkerhet byggs inte genom protektionism och målsättningar
            om självförsörjning utan genom mer handel, fattigdomsbekämpning
            och genom att fortsätta utveckla jordbruket.
          </p>
          <p xml:id="i-4EJeRgStVzG9zqqLo286b7">
            Jordbruket behöver utvecklas så att resursanvändningen blir mer
            effektiv. Att stödja framgångsrik växtförädling baserat på bland
            annat modern genteknik för att få fram grödor som ger högre avkastning
            och som är mer motståndskraftiga mot till exempel torka och växtskadegörare
            kommer bli än viktigare.
          </p>
          <head xml:id="i-CiNpn3CjChcmrUcxnkuTsy" type="h2">
            Energi och säkerhet
          </head>
          <p xml:id="i-GEfYgNaNFYJnn9ZZy41srm">
            Tillgången till energi är starkt kopplad till ett lands suveränitet
            och säkerhet. Den är en förutsättning för att samhällen ska fungera
            och utan den förlorar ett land snabbt sin militära förmåga. I
            Europa är vi i dag starkt beroende av rysk olja och gas. Ryssland
            har vid ett flertal tillfällen använt detta beroende som ett maktmedel
            gentemot sina europeiska grannar. Detta gör beroendet av rysk
            energi till den enskilt viktigaste energisäkerhetsfrågan.
          </p>
          <p xml:id="i-SQd6C6ZSm933g1bSYSDmzd">
            Den gängse bilden är att svensk energisäkerhet är god och att
            Rysslands agerande i det inte utgör ett hot mot den svenska energisäkerheten.
            Samtidigt som Europa är beroende av import av rysk gas och olja
            är Ryssland beroende av att exportera den till Europa. Kraftigt
            sjunkande världsmarknadspriser och minskad europeisk import drabbar
            Ryssland hårt. Detta riskerar i sig att öka osäkerheten i vårt
            närområde. I den bästa av världar skulle vi handla med Ryssland
            som vilket land som helst, och vårt ömsesidiga beroende skulle
            vara grunden för gemensam säkerhet. Men givet att Ryssland använder
            sin energiexport för politiska påtryckningar riskerar beroendet
            snarare vår säkerhet.
          </p>
          <p xml:id="i-T7uawsG4LwkzM3CsFtKqM">
            Givet att beroendet av rysk gas ser olika ut i Europa skiljer
            sig även engagemanget för energisäkerhet och oron för beroendet
            mellan EU:s medlemsstater. Kan vi minska vårt fossilberoende gör
            vi oss också mindre beroende av stater som Ryssland och Saudiarabien.
            Utifrån det perspektivet finns det ett värde, inte minst för konsumenten,
            att veta var vår energi kommer ifrån.
          </p>
          <p xml:id="i-YbsgukMeZqZ6AN87R8fLNf">
            Energieffektivisering är ett av flera verktyg för att öka energisäkerheten
            i Europa. Energi vi inte använder behöver aldrig importeras. Det
            är dock varken en snabb eller i sig själv en lösning på Europas
            utmaningar kring energisäkerhet. Förutsättningarna för energieffektivisering
            ser även väldigt olika ut i olika delar av Europa. EU bör därför
            uppmuntra men inte detaljstyra hur energieffektivisering ska genomföras.
            För att den ska vara kostnadseffektiv och leda till besparingar
            istället för att ta resurser från andra ur miljö- och energisäkerhetsperspektiv
            viktiga insatser bör energieffektivisering huvud­sakligen vara
            marknadsdriven snarare än reglerad.
          </p>
          <p xml:id="i-CRovXpRMFHoCNB2EvwK2PA">
            Det låga oljepriset leder till många och motsägelsefulla säkerhetspolitiska
            utmaningar. Länder som är ekonomiskt väldigt beroende av olja
            och gas har drabbats hårt. Detta gör dem på kort sikt mer oberäkneliga
            och kan leda till ökade konflikter. Det låga oljepriset innebär
            dock inte bara minskade intäkter till diktaturer. Det innebär
            tyvärr även att investeringar i ny utvinning av olja och gas i
            demokratier som till exempel Brasilien, Kanada och USA minskar
            kraftigt. Ur miljösynpunkt är detta givetvis bra, då den enda
            långsiktiga lösningen på klimatutmaningen är att låta fossila
            bränslen stanna i jordskorpan och aldrig nå atmosfären. Ur säkerhetspolitiskt
            perspektiv gör det dock oss även i fortsättningen beroende av
            olja och gas från samma länder som tidigare. Det innebär även
            att investeringar i förnybar energi och i biobränslen blir mindre
            lönsamma. Det är inte bara ett hot mot miljön utan är även ett
            långsiktigt hot mot vår energisäkerhet. Att investeringar i energi
            och drivmedel som kan tillverkas lokalt i Sverige och Europa inte
            blir av ökar vårt beroende av andra. Sverige måste fortsätta främja
            och utveckla förnybara källor, både här hemma och i andra länder.
            Ett viktigt steg är att EU snarast avskaffar alla tullar på förnybar
            energi, till exempel tullarna på etanol, biodiesel och solceller.
          </p>
          <p xml:id="i-3AURzERm3fiDyEDjCvN83N">
            Dagens volatila energimarknader visar på behovet av stabil baskraft
            som kan trygga den inhemska energiförsörjningen och hålla ekonomin
            flytande även i en osäker eller krisande omvärld. Förnybar vind
            och sol är ett bra komplement, men kan under överskådlig framtid
            inte ersätta baskraften. I stora delar av Europa betraktas fortfarande
            kol som den ur energisäkerhetssynpunkt pålitligaste baskraften.
            Det ställer i sin tur stora krav på Sverige och andra länder som
            har god tillgång till koldioxidfri baskraft att genom energiexport
            stödja dessa länder för att trygga sin energisäkerhet utan att
            öka användningen av kol. Att förverkliga den föreslagna energiunionen
            är avgörande för europeisk energisäkerhet. Vi behöver öka sammanlänkningen
            av ländernas energi­system och skapa större överföringskapacitet,
            och Sverige bör särskilt överväga hur vi kan bidra till att skapa
            överföringskapacitet till Baltikum. Vi behöver också stärka förutsättningarna
            för svensk energiproduktion för att kunna öka exporten och på
            så sätt bidra till att trygga energisäkerheten.
          </p>
          <p xml:id="i-QAdHG9xvjiSjpGLbYvbY1V">
            Utvidgningen av de existerande gasledningarna Nord Stream mellan
            Ryssland och Tyskland utgör ett allvarligt problem. Projektet
            skulle gå emot EU:s energiunion och dess ambition att minska beroendet
            av en leverantör, ge makthavarna i Kreml möjlighet att utöva politiskt
            tryck mot EU och även vara ett hårt slag mot Ukrainas ekonomi.
            Detta är inte acceptabelt, särskilt mot bakgrund av det rådande
            säkerhetsläget och den ryska aggressionen mot Ukraina. Därför
            bör projektet inte genomföras.
          </p>
          <p xml:id="i-Q8Ygc8FEQh9WEtcYgGSnyM">
            Moderaterna har varit tydliga med de risker projektet medför
            och verkat för – på nationell svensk nivå, i en nordisk kontext
            och i våra internationella kontakter – att gasledningarna stoppas.
            Regeringen har däremot varit senfärdig och otydlig i frågan om
            Nord Stream 2. Nu vilar ett tungt ansvar på regeringen att agera
            på EU-nivå för att projektet inte ska genomföras.
          </p>
          <p xml:id="i-YYN5vTxAu44y3vMMD1fo9z">
            Vi ser kärnkraft som betydelsefull för att tackla klimatutmaningarna,
            men en bristande kärnsäkerhet är ett allvarligt hot. Sverige bör
            därför stärka sitt arbete med att förbättra kärnkraftssäkerheten
            inte minst i Central- och Östeuropa.
          </p>
          <head xml:id="i-EEmxCK8B6vub7c7K2SbNAw" type="h2">
            Ett mer osäkert närområde
          </head>
          <p xml:id="i-9ksXw57kYZtTa31G9hJPPK">
            Sveriges närområde har de senaste åren blivit mer osäkert. Försvarsmakten
            understryker i sina senaste delårsrapporter att säkerhetsläget
            fortsätter att försämras. Den ryska aggressionen mot Ukraina utgör
            en definitiv vattendelare och utmanar hela den europeiska säkerhetsordningen.
            Den illegala annekteringen av Krim visar att den ryska tröskeln
            för att använda militärt våld har sänkts och att Ryssland inte
            respekterar självständiga staters gränser. Det ryska agerandet
            i Ukraina är också en tydlig markering mot Nato och EU om att
            undvika utvidgning i det Ryssland ser som sin intressesfär.
          </p>
          <p xml:id="i-RoNoD5HBro9JJrUewFgXAK">
            Som ett resultat av det ryska agerandet och de förnyade stormaktsambitionerna
            har Sveriges militärstrategiska läge blivit viktigare. Östersjön
            är av central betydelse både när det gäller handelsvägar till
            och från alla länder i regionen, och som arena för att ta emot
            och ge militär hjälp. I Sverige har Gotlands betydelse betonats.
            Även Arktis betydelse blir större i och med klimatförändringarna
            som kan göra det mer ekonomiskt lönsamt att utvinna naturresurser
            i området samt att nya handelsvägar öppnas som ett resultat av
            smältande havsisar.
          </p>
          <p xml:id="i-PytbzwsfCZFasHDgycPnL7">
            Den ökade terrorismen är en ny verklighet vi måste förhålla oss
            till. Vi ser också nya hot i form av starkt ökad propaganda och
            cyberkrigföring. Det ställer nya krav på samarbetet i vårt närområde.
          </p>
          <head xml:id="i-FWKEbAyLwhiKtiUFmZKZhx" type="h2">
            Ryssland
          </head>
          <p xml:id="i-2d6uKXZyPVMp4YsE5v2QuC">
            Rysslands agerande under de senaste åren innebär ett förändrat
            säkerhetspolitiskt läge och en hotbild mot Sverige och vår kontinent.
            Ryssland har visat att de inte har respekt för rådande världsordning.
            Då behövs ett väl definierat förhållningssätt till Ryssland. Vi
            ska använda de forum som finns för att ställa krav på Ryssland
            att fullfölja sina internationella förpliktelser, liksom att verka
            för att det har ett pris att undergräva den internationella rättsordningen
            och negligera sina förpliktelser. Vi ska tala med Ryssland, men
            då om centrala frågor.
          </p>
          <p xml:id="i-DqEJ1f1AXani4rorDQyAXj">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och demokratiskt Ryssland. EU måste påtala
            de oacceptabla övergreppen mot de mänskliga rättigheterna inte
            minst mot hbtq-personer och den ökade repressionen mot det civila
            samhället.
          </p>
          <p xml:id="i-gyVknXX9WFEs4sFhVUDeL">
            Vi måste skilja på den ryska befolkningen och de styrande i Ryssland.
            Den ryska regimen är inte demokratiskt vald och är auktoritär
            i sin utövning. Vi ska stödja den ryska befolkningens strävan
            efter att få utöva sina mänskliga och medborgerliga rättigheter,
            men vi ska inte stödja den ryska regimen. Ryssland är vår granne
            och del av Europa. Det ligger i allas intresse att Ryssland närmar
            sig Europa, att Ryssland utvecklas i demokratisk riktning. Då
            måste vi tydligt markera att vi inte accepterar kränkningar av
            mänskliga rättigheter, korruption och icke-demokratiska verktyg
            och processer.
          </p>
          <p xml:id="i-X4sL9gaGom53PFnu6FMXas">
            Redan Georgienkriget 2008 visade att Ryssland var berett att
            använda militärt våld mot sina grannar. Utifrån de erfarenheter
            som Ryssland drog av kriget mot Georgien sjösattes en omfattande
            reform av den ryska försvarsmakten. År 2010 kom den nya ryska
            militärdoktrinen där den nya inriktningen kodifierades.
          </p>
          <p xml:id="i-KZeM4JQhUCBgn5XNVaawTk">
            Militärdoktrinen pekar på behovet av att kunna agera snabbt i
            kombination med bruket av moderna vapensystem för att kunna ta
            initiativet vid en eventuell konflikt. Redan här pekas på informationskrigföringens
            betydelse. Det finns även skrivningar om rätten att militärt skydda
            ryska medborgare utanför Rysslands gränser och skarpa markeringar
            mot Nato och planerna på ett missilförsvar i Europa. Natos utvidgning
            definieras som det främsta hotet mot Ryssland.
          </p>
          <p xml:id="i-AHE8NXp7NRKdnq17qDtDR">
            Den ryska försvarsreformen tar sikte på att vara genomförd 2020
            och innebär en prioritering av kvalitet framför kvantitet. Antalet
            förband minskas och fokus ligger på att dessa ska vara fullt utrustade,
            väl övade och försedda med modern materiel. Även ledningen har
            omorganiserats och en operativ strategisk ledning med ansvar för
            Arktis har lagts till.
          </p>
          <p xml:id="i-8zskRS1zng8eEFFK9VXXjq">
            I militärdoktrinen förbehåller sig Ryssland rätten att slå först
            med kärnvapen vid angrepp som hotar landets existens samt rätten
            att möta angrepp av konventionella vapen med kärnvapen. Den officiella
            retoriken från den ryska statsledningen indikerar också att användandet
            av kärnvapen ses som en faktisk möjlighet på ett sätt som för
            en betraktare i väst ter sig som helt främmande. Det ryska övningsmönstret
            i vårt närområde har i takt med den ryska försvarsreformens genomförande
            förändrats. Man genomför fler och mer komplexa övningar. Trycket
            har varit särskilt hårt mot de baltiska staterna Estland, Lettland
            och Litauen. Ryssland har ökat antalet övningar i Östersjön och
            vid upprepade tillfällen kränkt Sveriges och andra länders gränser.
          </p>
          <p xml:id="i-UN7L2vsviW7feuyaQ6hMis">
            Ryssland har kraftigt ökat sina försvarsutgifter för att kunna
            genomföra försvarsreformen till 2020 och de uppgår nu enligt Sipri
            till 5,5 procent av BNP. De ekonomiska problem som Ryssland nu
            dras med som ett resultat av fallande oljepriser och sanktionspolitiken
            tillsammans med den delvis outvecklade ryska industriella förmågan
            ställer dock frågetecken kring möjligheten att gå i mål med den
            ambitiösa moderniseringen av försvarsmakten. Dock finns det än
            så länge inget som tyder på en sänkt reformhastighet eller neddragning
            av ambitionerna. Situationen i Ryssland är problematisk på många
            sätt med en allt mer auktoritär statsledning som ser väst och
            Nato som det största hotet och som inte respekterar andra länders
            gränser. Detta i kombination med en omfattande militär upprustning
            och återtagna stormaktsambitioner gör att Ryssland måste betraktas
            som ett oberäkneligt hot som destabiliserar hela Sveriges närområde.
          </p>
          <p xml:id="i-9H2SHrjQW2AJL4JHk4G7rD">
            Efter Rysslands olagliga annektering av Krim var Sverige ett
            av de mest pådrivande länderna för att EU skulle införa sanktioner
            mot Ryssland. De infördes sedan i ett antal steg under 2014–15.
            Sanktionspolitiken mot Ryssland har varit framgångsrik i så motto
            att EU:s 28 medlemsländer uppträtt gemensamt och koordinerat.
            Sverige ska driva på för att sanktionerna utvidgas så att personer
            som kränker mänskliga rättigheter, förföljer, torterar och dödar
            ryska demokrati- och civilsamhällesaktivister, och som lever på
            korruption, kan bli föremål för ytterligare sanktioner.
          </p>
          <head xml:id="i-EJGNPEz5qkoXNHq9cKdtG" type="h2">
            Syrien
          </head>
          <p xml:id="i-UAyCidwWtgZoiiZvEKE6eE">
            Under inspiration av demokratiupproret i Nordafrika våren 2011
            började även många syrier demonstrera för reformer. Regimen svarade
            med våld och situationen utvecklades till ett blodigt inbördeskrig
            som nu är inne på sjätte året. Det är nutidens värsta humanitära
            kris. För familjerna på flykt är läget akut och hjälpbehoven enorma.
          </p>
          <p xml:id="i-5BARKTmvmPp9musqYEHWLP">
            FN uppskattar att minst 250 000 människor har mist livet under
            kriget, förödelsen är enorm. Städer och byar ligger i ruiner.
            Hem, skolor och sjukhus är förstörda av bomber. Våldet har tvingat
            över 6,5 miljoner människor att lämna sina hem inne i Syrien.
            I juni 2017 hade över 5 miljoner barn, kvinnor och män sökt skydd
            i andra länder.
          </p>
          <p xml:id="i-BBsrtU2khM331RwggZkgNn">
            Vi fördömer Assadregimens brutala våld mot den egna befolkningen,
            och terrororganisationen Isil/Daeshs hänsynslösa våld i Syrien
            och Irak. Sverige stödjer FN:s arbete för en politisk lösning
            på konflikten i Syrien och uppmanar alla parter i konflikten att
            efterleva den internationella humanitära rätten. Att hitta en
            långsiktig lösning på konflikten är avgörande för stabiliteten
            i hela regionen. En politisk lösning måste vara bred och inkluderande.
          </p>
          <p xml:id="i-N2zhs5NwJmQkUT8Z9cBrEC">
            För att möta det akuta humanitära läget i Syrien och dess grannländer
            ser vi ett behov av att göra omprioriteringar inom biståndet från
            utvecklingsbistånd till humanitärt bistånd. Givet läget ser vi
            att de akuta behoven kommer att öka. Ökade satsningar på det humanitära
            biståndet behövs därför under lång tid framåt. Det kommer krävas
            långsiktiga och samordnade militära och humanitära insatser. Sverige
            och EU kan göra mer och måste agera samordnat och gemensamt både
            för att lindra nöden, hitta en lösning på konflikten och i kampen
            mot Isil/Daesh.
          </p>
          <head xml:id="i-UoQFYvbznmMLfP9tMDfyXU" type="h2">
            Terrorism och radikalisering
          </head>
          <p xml:id="i-RhVes81ebLg7CFw3hpM7QP">
            De senaste åren har antalet terrordåd ökat kraftigt, listan på
            städer som drabbats är nu lång och i april i år kunde vi lägga
            Stockholm till listan då 5 personer dödades och många skadades
            allvarligt efter att blivit påkörda i ett vansinnesdåd på Drottninggatan
            i Stockholm. Vi tillhör nu dem vars liv och vardag för alltid
            är förändrat. Efter det har ytterligare terrordåd genomförts i
            bland annat Manchester, London och Barcelona.
          </p>
          <p xml:id="i-8RNJgCX1z4KShTEQjcVQ75">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Dagens
            terrorism består i stor utsträckning av internationella, våldsfrämjande
            nätverk där det i allmänhet finns ett bakomliggande syfte av religiös
            eller politisk karaktär. Islamistiska al-Qaida har länge varit
            det främsta exemplet på ett sådant nätverk. I dag har dock Isil/Daesh
            etablerat sig som det terrornätverk som drar till sig flest anhängare.
          </p>
          <p xml:id="i-W9ukF4kMDvuYGtBJbq2P9n">
            I Syrien, och även Irak, har Isil/Daesh kunnat erövra värdefulla
            resurser som jordbruksmark och oljekällor. I de områden som kontrolleras
            av Isil/Daesh har strikta sharialagar införts och civilbefolkningen
            lider svårt under det hårda styret. Kvinnorna är särskilt utsatta
            genom att Isil/Daesh använder sig av systematiskt sexuellt våld.
            Flera städer har fritagits de senaste månaderna och Isil/Daesh
            har pressats tillbaka och är på reträtt från flera städer och
            områden men vägen till fred och ett slut på Isil/Daesh skräckvälde
            är mycket lång.
          </p>
          <p xml:id="i-F49kKoCu2Fy62BddPNWKYd">
            Isil/Daesh framgångar och synliga profil har även gjort att andra
            terrororganisationer som Boko Haram har anslutit sig och Isil/Daesh
            lockar även många så kallade terror­resenärer från andra länder.
            Dagens informationsteknik och sociala medier underlättar för terroristorganisationer
            att sprida sina idéer och sitt budskap över hela världen. Den
            nya tekniken har förstärkt den globala effekten av icke-demokratiska
            och våldsinspirerande budskap.
          </p>
          <p xml:id="i-VA6jRcEndAs2Ag9A41gha2">
            Kampen mot den internationella terrorismen är något som angår
            oss alla. På Isil/Daesh-kontrollerat område pågår institutionaliserade
            kränkningar av de mänskliga rättigheterna och ett brutalt våld
            av sällan skådat slag. Detta berör även oss här i Sverige – av
            moraliska, humanitära, medmänskliga skäl, men också av nationella
            säkerhetsskäl. Den ökade terrorn och terrorhotet förändrar således
            våra liv, vårt sätt att se världen, vår säkerhet. Det utmanar
            vårt system och ställer nya krav på åtgärder både här hemma, i
            EU och i världen.
          </p>
          <p xml:id="i-F2RLyRZj2hBYWycBoVPhLg">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Arbetet
            med att motverka terrorism måste bedrivas både på plats där den
            uppstår och gentemot de medlemmar och sympatisörer som återfinns
            i andra delar av världen. Fokus här är att se på vilka instrument
            som kan användas på den utrikespolitiska arenan. Det handlar till
            exempel om att använda biståndsmedel, skapa opinion eller samarbeta
            med andra stater för att motverka uppkomsten av terror.
          </p>
          <p xml:id="i-GAPSyfPXYcb298odvr6YbF">
            Terrorismen är också en starkt bidragande faktor till den ökade
            flyktingströmmen. De länder som har mest terrorism är också de
            som har de största flyktingströmmarna. En majoritet av de flyktingar
            som lämnar allt och riskerar sina liv för att komma hit, flyr
            från det skräckvälde som Isil/Daesh har skapat. Flera städer har
            nu börjat befrias men vägen mot ett slut på skräckväldet och mot
            fred är fortfarande mycket lång.
          </p>
          <p xml:id="i-5FZRxq37wQsXSde9b212au">
            Radikalisering, våldsbejakande extremism och terrorism utgör
            ett hot mot såväl människor som stater och ytterst mot de värderingar
            som vårt samhälle vilar på. En ökad radikalisering bland extrema
            grupper utmanar tryggheten i vårt samhälle. Exemplen på EU-medborgare
            som reser, utför och deltar i terroristhandlingar eller terroristträning
            i exempelvis Syrien och Irak är flera. EU måste reagera och agera
            med tydlighet mot dem som återvänder.
          </p>
          <p xml:id="i-KtFuTgdrUx23EUzZv6on8F">
            EU är den centrala aktören i kampen mot Isil/Daesh. Vi måste
            nu accelerera implementeringen av de redan överenskomna strategierna
            och fokusera arbetet på EU-nivå. Det är viktigt att det som görs
            är samordnat mellan interna och externa dimen­sioner och mellan
            institutionernas och medlemsstaternas insatser. EU:s myndigheter
            måste arbeta mer aktivt utanför Europas gränser och förstärka
            arbetet med kapacitets­höjande insatser. Inhämtning och utbyte
            av information mellan stater måste utvecklas och det behövs bättre
            och utökat samarbete med Afrikanska unionen (AU). Sverige ska
            ta initiativet till att samordna funktionen på EU-nivå med ansvar
            för att bekämpa våldsbejakande extremism.
          </p>
          <p xml:id="i-6QbAfhz2mXrb4JnEh1BoLt">
            Det är fundamentalt att stoppa de finansiella flödena till Isil/Daesh.
            Mer måste göras för att stoppa inflödet av kapital. Det är därför
            positivt att EU-kommissionen tidigare i år lade fram en åtgärdsplan
            mot finansiering av terrorism. Mycket ansvar ligger nu också på
            medlemsstaterna själva att ta fram nationell lagstiftning som
            kan stoppa finansiering av terrorism.
          </p>
          <p xml:id="i-M6pcHfVTJWC43dnrcJsEWd">
            Vi ska vara beredda att göra mer även militärt för att bekämpa
            Isil/Daesh. Att bekämpa terrorn är att ta strid för svenska värderingar.
            Att bekämpa Isil/Daesh militärt kan innebära att bidra till fler
            utbildningsinsatser, att bistå med materiel, logistik, säkerhetssektorsreformer,
            att vid behov bistå med militära medel till koalitionen samt att
            vara beredda att bistå med militära medel plan när länder begär
            stöd i enlighet med artikel 42.7.
          </p>
          <p xml:id="i-Di1uNxGrnZCVxTtU3XAX8k">
            För att bekämpa grogrunden för terrorism bör svenska biståndsmedel
            i högre utsträckning användas för att hjälpa de länder som är
            i farozonen att glida ner i sönderfall och instabilitet. Biståndet
            ska riktas till att bygga demokrati, institutioner och rättsstat,
            men även stödja företagande och det civila samhället. Erfarenheter
            visar att bistånd som riktar sig till kvinnor är särskilt effektivt
            för att sänka våldsnivån i mottagarländerna. Att ge kvinnor tillgång
            till utbildning, möjlighet att driva företag och delta i samhällsliv
            och politik är både en rättighetsfråga och en bra investering
            i en fredligare framtid.
          </p>
          <head xml:id="i-LvSCnzZQZUvfu1jRCtukqr" type="h2">
            Krigets lagar och folkrätten
          </head>
          <p xml:id="i-7GrnVsefmbMkAe2RwuBAup">
            Som ett resultat av den moderna och mer komplexa konfliktmiljön
            är det viktigt att krigets lagar och folkrätten också är anpassade
            efter den nya verkligheten där civilbefolkningen är mer utsatt
            än tidigare och där andra aktörer än tidigare är stridande parter.
          </p>
          <p xml:id="i-WefrmNQdk1MiR3vB5qegCN">
            I dag är utmaningarna delvis annorlunda än tidigare. Ett exempel
            på detta är attacker på civila IT-strukturer, vilket också har
            förekommit i destabiliserande syfte under fredstid. Ett annat
            exempel är när stater agerar mot sin egen befolkning. Efter Halabja­massakern
            och ett antal andra konflikter under 1990-talet utvecklades möjligheten
            till humanitär intervention, vilket innebär att det är möjligt
            för världssamfundet att ingripa vid allvarliga attacker mot en
            stats egen befolkning eller om en stat på motsvarande sätt underlåter
            att skydda sin befolkning eller delar av sin egen befolkning.
            Ett problem är dock att vetomöjligheten i FN:s säkerhetsråd ofta
            i praktiken kan blockera ett nödvändigt ingripande.
          </p>
          <p xml:id="i-XT1xLLKefUazGvj3gdFRyU">
            Den ökade användningen av privata militära företag och säkerhetsföretag
            har aktualiserat ett antal nya folkrättsliga frågeställningar.
            Den folkrättsliga problematiken rör primärt frågor om rättslig
            status för den personal som arbetar inom privata militära företag
            och privata säkerhetsföretag samt ansvar för individer, företag
            och stater vid överträdelser av den humanitära rätten. I denna
            del behövs inte några nya regler utan snarast en samsyn om att
            de befintliga reglerna inom ramen för krigets lagar ska tillämpas
            på varje föreliggande situation som ska bedömas. Utfallet av bedömningen
            kan därför bli olika från fall till fall beroende på den rättsliga
            kvalifikation som görs av de faktiska förhållandena. Detta synsätt
            har kommit till uttryck i det så kallade Montreuxdokumentet och
            bör vara det rådande synsättet för världssamfundets olika stater.
          </p>
          <p xml:id="i-Yo91PycUCweeR1La3Jk56">
            De föreligger oklarheter om hur krigets lagar ska tillämpas på
            civila som är direkt delaktiga i strider. Sådana oklarheter om
            skyddets omfattning för civila är olyckliga och kan antingen leda
            till otillåtna förluster av civilas liv eller till att militär
            personal försätts i onödigt farliga situationer. Svensk militär
            personal har exempelvis behov av att kunna förhålla sig till stridande
            civila i samband med olika internationella insatser.
          </p>
          <p xml:id="i-KjnxjQkCWp4XhuH77MGH1K">
            En utgångspunkt bör vara att våldsanvändningen mot personer som
            inte längre erhåller skydd som civila därför att de direkt deltar
            i striderna inte får gå utöver vad som faktiskt är nödvändigt
            för att uppnå ett legitimt militärt syfte under de rådande omständigheterna.
            Dagens konflikter med inslag av icke-statliga aktörer väcker flera
            frågor i förhållande till den humanitära rätten och de mänskliga
            rättigheterna.
          </p>
          <p xml:id="i-6ZZevqqvsvrczG9XWwmdFY">
            Med terrorism avses – enligt ett FN-förslag från 2004 – handling
            som syftar till att döda eller allvarligt skada civila eller icke-stridande,
            med avsikt att skrämma en befolkning eller utöva tvång på en regering
            eller en internationell organisation.
          </p>
          <p xml:id="i-4wMn75Sp4FRfMFFy97DUZK">
            Begreppet olagliga kombattanter omfattar personer som deltar
            i fientligheterna utan att åtnjuta skydd som kombattanter. I dagens
            konflikter utgörs sådana personer främst av civila som direkt
            deltar i strider, medlemmar i organiserade väpnade grupper, legosoldater
            och spioner.
          </p>
          <p xml:id="i-VWEqjPWqZgwxzyApEJ5Nmv">
            När det gäller terrorister och olagliga kombattanter är ett problem
            när stridande från dessa kategorier med militära metoder angriper
            civilbefolkning och civila samhälls­strukturer. En fråga är vilka
            strategier och metoder som kan accepteras mot dessa kategorier
            av stridande med rimlig hänsyn till den humanitära rätten och
            mänskliga rättigheter. Vad som är eller borde vara möjligt bör
            stå i rimlig proportion till den civila skada dessa stridande
            förorsakar eller riskerar att förorsaka.
          </p>
          <p xml:id="i-RqAb1SmzRkAziGfiADvSDZ">
            Som ett resultat av den moderna och mer komplexa konfliktmiljön
            är det viktigt att krigets lagar och folkrätten också är anpassade
            efter den nya verkligheten där civilbefolkningen är mer utsatt
            än tidigare och där andra aktörer än tidigare är stridande parter.
            Den humanitära rätten måste utvecklas och förstärkas generellt
            för att skydda civilbefolkningen och civila strukturer i högre
            utsträckning än idag. Möjligheterna till humanitär intervention
            måste säkerställas inom världssamfundet i syfte att motverka eskalerande
            konflikter och i förlängningen krig. Sverige behöver därför öka
            det svenska engagemanget och stödet till de institutioner (ICC)
            och de europeiska samarbeten som arbetar för att lagföra krigsbrott
            och terrorbrott, inte minst då de skett i tredje land.
          </p>
          <p xml:id="i-WCbQ7EGuzqjKWPB4bHZpbt">
            Sverige ska också verka för att den befintliga humanitära rättens
            regler ska tillämpas situationsanpassat på privata militära företag
            och säkerhetsföretag i enlighet med vad som tagits fram av det
            så kallade Montreuxdokumentet.
          </p>
          <p xml:id="i-YHB6wWj4qfBX3K6TxkFKNh">
            Förhållningssättet gentemot civila som är direkt delaktiga i
            strider bör ses över. Möjligheterna att på ett effektivt sätt
            möta terrorister och olagliga kombattanter med – om så behövs
            – militära medel bör utvecklas och förstärkas. Skyddet för sjukvård
            och humanitära insatser måste förbättras. De är ofta en måltavla
            i konflikter.
          </p>
          <p xml:id="i-UwT3V5nZ2Q4L3xGNbczixs">
            Krigets lagar och folkrätten måste också anpassas efter den nya
            verkligheten. Det behövs nya metoder, medel och strategier för
            den kraftigt ökade cyberkrigföringen.
          </p>
          <head xml:id="i-WgMawX3Yi9PXhgVdhSZrUM" type="h2">
            Sönderfallande stater
          </head>
          <p xml:id="i-HQAN6psgAZLqjRCKMgLcHX">
            Världen plågas på flera ställen av sönderfallande stater. De
            kännetecknas ofta av omfattande korruption, förtryck och konflikter
            mellan religiösa eller etniska grupper. Dessa spänningar och konflikter
            fräter sönder länder inifrån och kan skapa plattformar för terrorister
            eller kriminella nätverk att verka ostört. Den grova organiserade
            brottsligheten med smuggling över gränserna av människor samt
            narkotika och vapen utgör ett växande problem som ofta är kopplat
            till svaga eller sönderfallande stater. Även piratangrepp på sjöfarten
            som är ett växande problem som hotar globala handelsflöden har
            ofta sitt ursprung i sådana områden.
          </p>
          <p xml:id="i-67fvnouPCfW2T5fXX3PauQ">
            En av det internationella samfundets största utmaningar utgörs
            av den rådande situationen i Afghanistan, Syrien och Jemen. Ett
            sönderfall av dessa länder skulle kunna få förödande konsekvenser
            för internationell fred och säkerhet. Det understryker också vikten
            av att Sverige fortsätter ge ett långsiktigt bidrag till stöd
            för fred, säkerhet och utveckling i berörda länder.
          </p>
          <p xml:id="i-2Yi4M6ie9eqfwStBqsvLfu">
            Situationen i Syrien förvärras hela tiden och har skapat instabilitet
            i hela regionen. Parterna och det internationella samfundet har
            nu ett gemensamt ansvar att ta vara på de förhandlingar som inleds
            för att stödja och bidra till en politisk lösning. Våldet måste
            upphöra och den humanitära rätten inklusive rätten till humanitärt
            tillträde måste respekteras. En politisk lösning måste vara bred
            och inkluderande. Läget i Syrien och dess grannländer ställer
            också krav på svenskt bistånd som måste omprioriteras för att
            möta den akuta krisen.
          </p>
          <p xml:id="i-Lsd3rbUD8n9Gn2i9TMUkZn">
            Libyen är en stat som i dag hotas av totalt sönderfall och vars
            säkerhet är tätt förbunden med Europas. En stor del av de flyktingströmmar
            som når Europa i dag kommer från Libyen. Befolkningen gjorde uppror
            under den arabiska våren och världssamfundet ingrep för att skydda
            civilbefolkningen med stöd av principen om Responsibility to Protect.
            Libyen har dessvärre fallit ner i kaos och sönderfall, en situation
            som innebär stora utmaningar internationellt. Blir inte situationen
            i landet bättre kan det bli aktuellt för EU eller Nato att genomföra
            en militär och civil insats för att stabilisera landet.
          </p>
          <head xml:id="i-5aswoGEM1Z5ai3irXDVR9c" type="h1">
            En öppnare värld genom handel
          </head>
          <head xml:id="i-6BuG6zwnejWEALjpb1MmrE" type="h2">
            Globaliseringens kraft
          </head>
          <p xml:id="i-77dpuhCvoARxjp2st6Yzfw">
            Globaliseringen knyter samman det som är nära med det som är
            avlägset och förändringarna går allt fortare. Utgångspunkten är
            idén om individens rätt till frihet, människans okränkbarhet och
            tron på potentialen för var och en att utvecklas och växa utifrån
            sina förutsättningar.
          </p>
          <p xml:id="i-MnAnMTrcMc1R4QSczJy7QG">
            Globaliseringen har stora sociala konsekvenser. Främst positiva.
            Handeln har skapat välstånd och bidragit till att miljontals människor
            lyfts ur fattigdom. Tillgången till kapital, innovationer och
            kompetens har bidragit till en ökad tillväxt, inte minst i många
            utvecklingsländer. Som ett resultat av detta har medellivslängden
            ökat, fler har tillgång till hälso- och sjukvård och utbildning
            och kvinnors rättigheter och möjligheter har stärkts. Utvecklingen
            i många afrikanska länder är i dag exempel på globaliseringens
            positiva sociala effekter.
          </p>
          <p xml:id="i-5ripoSwkK8LgP1q9EeTzQT">
            Svensk utrikes- och biståndspolitik ska i alla led främja näringsfrihet,
            fritt företagande, fungerande äganderätt, och finansiella regler
            och institutioner. Det är grunden för ekonomisk och social utveckling.
          </p>
          <p xml:id="i-Vcx14YscJGk1TVS3ECrG9h">
            Globaliseringen påverkar i stort sett alla aspekter av dagens
            samhällen. Utbytet och flödet av allt från människor och varor
            till energi och kapital blir allt större och går allt snabbare.
            Det skapar helt nya villkor, inte minst har globaliseringen en
            säkerhetspolitisk effekt. I och med globaliseringen blir samhällen
            både mer robusta – i termer av tillväxt, investeringar och internationella
            alliansbyggen – men också mer sårbara när de globala flödena drabbas
            av störningar.
          </p>
          <p xml:id="i-MhjyonLisnm1TKZRgWx8ut">
            Sverige är ett starkt exportberoende land. I takt med att världen
            globaliseras blir Sverige mer känsligt för händelser i omvärlden.
            Ökad handel, globala investeringar och ökade kapitalflöden blir
            tillsammans med ett förändrat säkerhetspolitiskt läge i vår omvärld
            en del av vår säkerhetspolitik. När samhället drabbas av störningar
            i flödena, eller står oskyddat, påverkar det oss direkt.
          </p>
          <head xml:id="i-2vc8NGTh8388iMiFW9zWsF" type="h2">
            Frihandel
          </head>
          <p xml:id="i-F1Thei6CRvE33U6oYK57RD">
            Världen behöver mer frihandel och färre murar. Fler människor
            kan då dra nytta av en öppen värld där flödet av varor, kapital
            och tjänster stiger i snabbare takt och välståndet ökar. Sveriges
            resa från fattigdom till välstånd grundlades med hjälp av frihandel
            och näringsfrihet. På den solida grunden fortsätter vi att bygga
            vårt välstånd.
          </p>
          <p xml:id="i-9Cc5iDyEq62BVt1ULEHtQj">
            Det är genom fler frihandelsavtal som vi ökar vår förmåga att
            sätta standarder för den globala ekonomin vad gäller handel, respekt
            för internationell rätt och avtal liksom för hälsa och miljö.
            Gemensam styrka att genom välståndets krafter värna fred och säkerhet
            liksom demokrati och mänskliga fri- och rättigheter är avgörande
            för den globala utvecklingen.
          </p>
          <p xml:id="i-HRnejt1ZzueRRj1itbLC6v">
            Vi lägger även i detta sammanhang stor kraft vid att fördjupa
            det nordiska samarbetet genom att montera ner gränshinder och
            underlätta människors möjligheter att röra sig över gränserna.
            Det nordiska samarbetet som är unikt på grund av både sin närhet
            och sin politiska samsyn ska främja ökad konkurrenskraft i en
            globaliserad värld och gemensamt göra oss bättre rustade att möta
            framtidens utmaningar.
          </p>
          <p xml:id="i-8U9nYcEden5ix9TppN3Vzc">
            Handelspolitiken behöver kontinuerligt anpassas till att vår
            ekonomi blir allt mer tjänsteintensiv. De största ansträngningarna
            har länge varit inriktade på att montera ner tullmurar inom jordbruks-
            och industriområdet. Det arbetet ska fortsätta, men vi måste nu
            lägga större kraft även på att ta bort handelshinder inom tjänsteområdet.
            Vi ska också bekämpa barriärer och nationell särlagstiftning som
            står i vägen för utvecklingen inom den digitala ekonomin.
          </p>
          <p xml:id="i-LaSfieHFeKk4f27EXFAD4s">
            Sverige ska vara den främsta rösten för frihandel och öppenhet,
            inom EU och i världen. Om EU bygger barriärer mot omvärlden tappar
            vi i konkurrenskraft och skadar vår egen utveckling. EU:s frihandelsavtal
            ska vara så ambitiösa och heltäckande som möjligt. Världshandelsorganisationen
            WTO:s regelverk är satt under hård press. Det är därför viktigt
            att vi slår vakt om och bidrar till ett robust internationellt
            handelssystem som tryggar att ingångna avtal och överenskommelser
            efterlevs.
          </p>
          <p xml:id="i-S75Tix552peSa6jrWYofih">
            Sverige skall vara en aktiv röst i världen och dess handelssamfund
            WTO för att driva på fler och mer omfattande globala frihandelsavtal.
            Sedan 2008 ökar enligt WTO, EU-kommissionen och OECD protektionismen
            i världen och den tar sig uttryck på flera sätt såväl inom EU
            som i resten av världen. EU:s inre marknad måste därför utvecklas
            och tjänstedirektivet breddas för att omfatta ökad rörlighet inom
            flera sektorer. Kampen för öppna marknader och mot protektionism
            är och måste vara Sveriges viktigaste uppdrag i handelspolitiken.
            Därför bör regeringen utveckla en strategi för att motverka protektionism
            i världen.
          </p>
          <p xml:id="i-PBHuwV2GqfenHQb2DwzPmt">
            Handel är ett viktigt verktyg i kampen för bättre miljö. Genom
            att ta bort tullar och handelshinder kan vi även utöka den gröna
            frihandeln för miljö- och klimatsmarta varor, tjänster och teknologier.
          </p>
          <p xml:id="i-SvfLcxdHYp7jentNFScCza">
            Med en allt oroligare omvärld blir vår energisäkerhet allt viktigare.
            Energisäkerhet ska prioriteras i frihandelsförhandlingar. När
            EU förhandlar frihandelsavtal bör ett särskilt energikapitel ingå.
            Ökad frihandel inom energi och energiteknik är en förutsättning
            för att bli av med de europeiska ländernas beroende av rysk gas
            och olja. Tullarna på gröna varor, grön energi och grön teknik
            måste slopas helt. EU förhandlar tillsammans med ett stort antal
            WTO-medlemmar om ett grönt frihandelsavtal, Environmental Goods
            Agreement, och listan av produkter som ska vara tullfria måste
            bli lång. Dessutom måste vi ha bättre samstämmighet i EU:s handelspolitik.
            Ofta lägger EU på höga antidumpningstullar på förnybar energi
            och energiteknik, vilket är kontraproduktivt.
          </p>
          <head xml:id="i-XKZTUHJ26jXD4ifVSzBA2W" type="h2">
            Informationsteknologins betydelse
          </head>
          <p xml:id="i-M8fpEh3ZbTrSjWsoave8Y9">
            En central del i globaliseringen är informationsteknologins utveckling,
            inte minst har den bidragit till en ökad flödeshastighet. IT-utvecklingen
            har gjort det enklare på många sätt att planera verksamheter och
            flytta varor på ett optimalt sätt. Dessutom har den bidragit till
            demokratiutveckling och utbyte av idéer över hela världen. För
            allians­regeringen var frågan om friheten på nätet prioriterad,
            och flera initiativ togs för att konkret stärka yttrandefriheten
            på nätet. Tyvärr har inte nuvarande regeringen prioriterat frågan.
          </p>
          <p xml:id="i-GpHrfedeWExJ4BtbjNkhh7">
            Vi måste se teknikens möjligheter som just ett verktyg för frihet,
            demokrati och mänskliga rättigheter i utrikespolitiken. Friheten
            på nätet måste säkras och detta arbete ska ingå som en naturlig
            del i den europeiska såväl som den internationella dialogen samt
            inom ramen för vårt utvecklingssamarbete. Sverige ska vara ledande
            förkämpe för friheten på nätet. Vi ska stödja frihetslängtande
            människors kamp mot förtryck var än i världen de befinner sig.
            Det fria ordet måste värnas, såväl inom som utanför de nya medierna.
          </p>
          <p xml:id="i-FrYqeY5ma8Ji5FaPa55AmY">
            Men på samma gång är informationsteknologin sårbar. Både stater
            och även mindre aktörer, till och med enskilda individer, kan
            orsaka mycket stor skada till en relativt liten kostnad på de
            IT-system som idag styr allt från kapital- och energiflöden till
            vattenrening och broöppningsanläggningar. Informationsteknologin
            kan också utnyttjas av stater till att övervaka och censurera
            sina medborgare.
          </p>
          <head xml:id="i-QRUYJhsjXKg4UppQrsYAke" type="h2">
            Sociala konsekvenser
          </head>
          <p xml:id="i-7BiWwYHysxNEQpHZXH4NQa">
            Globaliseringen har stora sociala konsekvenser. Främst positiva.
            Handeln har skapat välstånd och bidragit till att miljontals människor
            lyfts ur fattigdom. Tillgången till kapital, innovationer och
            kompetens har bidragit till en ökad tillväxt, inte minst i många
            utvecklingsländer. Som ett resultat av detta har medellivslängden
            ökat, fler har tillgång till hälso- och sjukvård och utbildning
            och kvinnors rättigheter och möjligheter har stärkts. Utvecklingen
            i många afrikanska länder är i dag exempel på globaliseringens
            positiva sociala effekter.
          </p>
          <p xml:id="i-3zqxhyfm5zPEMeorHghw1i">
            Samtidigt innebär den nya rörligheten att företag numera relativt
            enkelt kan flytta produktion, forskning och utveckling mellan
            länder. Det kan få stora konsekvenser för såväl arbetsmarknad
            som tillväxt för de länder som inte kan erbjuda attraktiva villkor
            eller arbetskraft med rätt kompetens. Stora grupper med människor
            riskerar att hamna i långvarig arbetslöshet och ekonomisk utsatthet,
            vilket skapar sociala spänningar som kan verka destabiliserande
            på samhället. Därför är också arbete, fungerande ekonomi och institutioner
            basen för att minska konflikter.
          </p>
          <head xml:id="i-5Bc3oYBwDDxyehYxTtKWgK" type="h2">
            Handel, mänskliga rättigheter och miljö
          </head>
          <p xml:id="i-B3JkrtAYTYWyPbP2k1KAc8">
            Frihandel, marknadsekonomi, respekt för mänskliga rättigheter
            och demokrati är viktiga faktorer för en positiv ekonomisk utveckling.
            Sverige ska vara en stark röst för grundläggande värden som demokrati,
            rättsstatens principer, jämställdhet och respekt för mänskliga
            rättigheter och ska driva på för att föra in dessa värden i de
            handelsavtal som sluts. Svenska företrädare måste på politisk
            nivå våga tala med diktaturers representanter om dessa frågor.
            Svenska företags arbete med CSR (corporate social responsibility)
            bidrar positivt till utvecklingen i olika länder. Trots positiva
            initiativ som involverar företag såsom FN:s Global Compact, går
            utvecklingen i världen generellt sett för långsamt. Svenska företag
            ska uppmuntras att vara föredömen utomlands vad gäller affärsetik,
            arbetsvillkor, miljöhänsyn och socialt ansvarstagande. Genom handel
            som föregår med gott exempel öppnas förutsättningarna upp för
            ökad hänsyn till mänskliga rättigheter och goda villkor.
          </p>
          <p xml:id="i-3xCUaQBVp888MnJQmA9xuc">
            Det är viktigt att framhålla att oavsett med vilken region ett
            frihandelsavtal förhandlas ska det inte leda till sänkta nivåer
            vad gäller hälsa, miljö, djurskydd och säkerhet. På samma sätt
            som idag ska konsumenter och medborgare känna sig helt trygga
            när man väljer varor och tjänster. Frihandel ger konsumenter ökat
            utbud och lägre priser. Vi är övertygade om att frihandel går
            att förena med ett starkt miljö- och djurskydd.
          </p>
          <head xml:id="i-VhU2vbsxBZtgHwEaE1kQSE" type="h2">
            Företagande och näringsfrihet
          </head>
          <p xml:id="i-7eCMuV2A1zerUxdLjXzTUz">
            Globaliseringen knyter samman det som är nära med det som är
            avlägset och förändringarna går allt fortare. Utgångspunkten i
            de moderata idéerna om individens rätt till frihet, människans
            okränkbarhet och tron på potentialen för var och en att utvecklas
            och växa utifrån sina förutsättningar är central. Vi ser idag
            på många håll en svag återhämtning i ekonomin och ökad oro i omvärlden.
            Riskerna för en svagare utveckling dominerar. Både inkomster och
            utgifter i de offentliga finanserna påverkas av den oroliga omvärlden.
          </p>
          <p xml:id="i-J1nM4WebvyrHMixH1T6hXD">
            Svensk utrikes- och biståndspolitik ska i alla led främja näringsfrihet,
            fritt företagande, fungerande äganderätt, och finansiella regler
            och institutioner. Det är grunden för ekonomisk och social utveckling.
          </p>
          <head xml:id="i-PeBcYc6NdRkWi8S1iuPuUT" type="h2">
            Ökad säkerhet genom internationella avtal och exportkontroll
          </head>
          <p xml:id="i-3j7YaQVLpAFzt282TzWSBf">
            Sverige har av utrikes-, säkerhets- och försvarspolitiska skäl
            valt att i viss utsträckning tillåta export av krigsmateriel.
            Genom att delta i det internationella samarbetet på försvarsmaterielområdet
            säkrar vi Sveriges långsiktiga utrikes-, säkerhets- och försvarspolitiska
            intressen. Ytterst handlar det om att slå vakt om Sveriges långsiktiga
            säkerhet.
          </p>
          <p xml:id="i-5s5LkoytcHicWZUR5Zs9wS">
            Moderaterna anser att Sverige ska ha en strikt exportkontrollagstiftning
            med noggrann kontroll och uppföljning och att kontrollen sker
            i enlighet med gällande lagstiftning, rådande riktlinjer och internationella
            överenskommelser.
          </p>
          <p xml:id="i-56N9cNJvz4tgCAm5Bm73PP">
            Vi anser att ett universellt, juridiskt bindande fördrag som
            globalt stärker kontrollen av handeln med konventionella vapen
            utgör den mest effektiva vägen att komma tillrätta med den gränsöverskridande
            illegala vapenhandeln som på många håll i världen föder väpnade
            konflikter och instabilitet på regional och nationell nivå. Vi
            vill se ökade krav på världens länder att upprätthålla effektiva
            kontrollapparater, stifta nödvändiga lagar, skapa kontrollinstrument
            och upprätta eller stärka de myndigheter som ansvarar för kontrollen.
            Vi vill att normer ska ställas upp för vad som är en acceptabel
            handel, vad som svarar mot länders legitima rätt till självförsvar,
            och vad som bör undvikas för att inte bidra till att underblåsa
            konflikter eller bidra till att humanitär rätt och mänskliga rättigheter
            kränks.
          </p>
          <p xml:id="i-KEDzKjhZMaAwc4NUA9xajm">
            Risken för spridningen av massförstörelsevapen har ökat de senaste
            åren. Dagens kärnvapenländer måste gå före och minska sina egna
            kärnvapenarsenaler för att med trovärdighet kunna driva icke-spridningsfrågorna.
            Även de taktiska kärnvapnen måste omfattas av nya nedrustningsavtal
            och ett provstoppsavtal måste komma på plats. Utvecklingen av
            missilförsvar utgör också en viktig komponent i icke-spridningsarbetet
            då det bland annat syftar till att ta bort drivkraften för länder
            att utveckla massför­störelsevapen och missilteknologi.
          </p>
          <p xml:id="i-G15MZq5uDfajpZjWhWhbzj">
            Det är angeläget att det avtal som reglerar konventionella stridskrafter
            i Europa, CFE-avtalet, vidmakthålls och efterföljs för att säkra
            ett tryggt och stabilt Europa. Men även den okontrollerade spridningen
            av små och lätta vapen måste bekämpas då sådana vapen skördar
            hundratusentals dödsoffer varje år.
          </p>
          <p xml:id="i-VEkYxJzsefsJEQcApCJE69">
            Alliansregeringen beslutade den 1 juni 2012 att tillsätta en
            parlamentarisk kommitté med uppdraget att utreda den framtida
            svenska exportkontrollen av krigsmateriel. I juni 2015 överlämnade
            den parlamentariska kommittén sitt betänkande om skärpt vapen­export
            till utrikesminister Margot Wallström. I slutbetänkandet föreslås
            bland annat att reglerna för export till icke-demokratiska stater
            ska skärpas. Det var viktigt att en komplicerad fråga löstes ut
            i bred politisk enighet. I juni 2017 enades regeringen och allianspartierna
            om en lagrådsremiss. Förslaget innebär att nu införs ett nytt
            demokrati­kriterium som innebär att ifall det förekommer "grava
            brister i den demokratiska statusen" så utgör det hinder för export
            av svenska vapen, export till diktaturer försvåras och att större
            hänsyn ska tas till kränkningar av mänskliga rättigheter vid beslut
            om export. Överenskommelsen är viktig för att skapa långsiktiga
            förutsättningar för industrin och tydliga regler för länder och
            företag som handlar med Sverige. Nu finns ett regelverk som förhoppningsvis
            blir lagstiftning och då är det också en tydlig signal till näringslivet
            att det fortfarande är möjligt med vapenexport. Det är också viktigt
            för materielförsörjningen av det svenska försvaret.
          </p>
          <head xml:id="i-7evYWNLr3Zt5eJXPMovikc" type="h1">
            Utveckling
          </head>
          <head xml:id="i-64uN5k6KWqd7NAtgiaet3a" type="h2">
            En bredare syn på utveckling
          </head>
          <p xml:id="i-V5WYYqjAs2nkaQQ8Kexnzk">
            De senaste decennierna har vi sett den snabbaste fattigdomsminskningen
            i världs­historien. Hundratals miljoner människor har lyfts ur
            fattigdom. Samtidigt ökar fattigdomen i vissa delar av världen
            och förblir en stor global utmaning. Av dem som lever i extrem
            fattigdom är en majoritet kvinnor. Kunskap och utbildning är en
            nyckel till varje individs utveckling, men trots det saknade över
            750 miljoner av jordens vuxna befolkning år 2014 grundläggande
            läs- och skrivkunskaper.
          </p>
          <p xml:id="i-VikVfQaSbZRo5rSSybaLAV">
            Om vi med framgång ska kunna bekämpa fattigdomen måste miljöproblem,
            migration, handels- och säkerhetsfrågor ses som integrerade delar
            av utvecklings­agendan. Vägen ur fattigdom går via ekonomisk tillväxt
            och handel. Utvecklings­länderna måste få ökat tillträde till
            den internationella marknaden och makt över sina resurser och
            inkomster. Det stödjer framväxten av ett livskraftigt näringsliv
            och lägger grunden för hållbar utveckling och tillväxt. Den absoluta
            merparten av ekonomiska flöden till utvecklingsländerna utgörs
            numera av exportintäkter, privata kapital­investeringar och remitteringar.
            Summan av remitteringar, det vill säga pengar som migranter skickar
            hem till sina ursprungsländer, uppgick enligt Världsbanken till
            mer än dubbelt så mycket som det officiella biståndet till dessa
            länder. En framgångsrik politik för global utveckling får därför
            inte stanna vid att handla om bistånd. Den måste handla om välstånd.
            För att vinna kampen mot fattigdomen behövs mer frihandel, fler
            entrepre­nörer och bättre idéer, mer kunskap och mer internationell
            samverkan.
          </p>
          <p xml:id="i-FQENbU25YnavockENtG49L">
            En friare världshandel har möjliggjort för företag i fattiga
            länder att i större utsträckning delta i globala värdekedjor,
            och för enskilda människor att lyfta sig ur fattigdom. Ökade inkomster
            och större ekonomisk frihet kommer miljontals människor till del,
            men den ökade handeln skapar också en ökad sårbarhet för ekonomiska
            förändringar i omvärlden och medför också ett större behov av
            att säkerställa goda arbetsvillkor för människor i låg- och medelinkomstländer.
            Samtidigt har den informations- och kommunikationsteknologiska
            utvecklingen gett allt fler människor i fattiga och ofria delar
            av världen tillgång till ökad kunskap och nya möjligheter att
            påverka sin egen situation och omvärld. Utvecklingen för de allra
            fattigaste länderna har dock varit långsam och ojämlikheten inom
            dessa länder har ökat.
          </p>
          <head xml:id="i-U7eFbxx4CnuP7ZwJKn25Tk" type="h2">
            De globala hållbarhetsmålen
          </head>
          <p xml:id="i-JzyGrbG58V4m7dkxj4TuRu">
            2015 skulle millenniemålen vara uppfyllda, och nya mål, Agenda
            2030, har tagits fram. Arbetet med att nå millenniemålen har inneburit
            att många länder – såväl låg- och medelinkomstländer som rika
            länder – har bidragit till att minska fattigdomen i världen. Som
            följd av dessa ansträngningar och den ekonomiska utvecklingen
            i många låg- och medelinkomstländer har antalet människor som
            lever i extrem fattigdom halverats sedan 2000.
          </p>
          <p xml:id="i-VPNDcJWiYZyTT3X2QPk9Y2">
            Trots enorma framsteg är dock fattigdomen fortfarande utbredd.
            1 miljard människor lever fortfarande i extrem fattigdom, den
            humanitära situationen i världen har förvärrats allvarligt och
            fler människor än någonsin är på flykt. Hälsosituationen i världen
            har förbättrats men varje år dör miljontals barn av sjukdomar
            och näringsbrist. Stora utmaningar finns när det gäller att minska
            mödradödligheten i världen och även rörande kvinnors och ungdomars
            sexuella och reproduktiva hälsa och rättigheter (SRHR). Miljöförstöring
            och klimatförändringarna riskerar att öka fattiga människors utsatthet.
          </p>
          <p xml:id="i-E9CwBhAvHNzawBvR67sTZY">
            2015 röstade alla FN:s 193 medlemsländer ja till de nya globala
            utvecklingsmålen. Dessa mål trädde i kraft i januari 2016 och
            gäller alla världens länder. Målen ersätter de åtta millenniemålen,
            och de 17 nya globala utvecklingsmålen ska gälla från 2016 till
            2030. Under dessa mål finns 169 delmål. De nya utvecklingsmålens
            övergripande tema är ”hållbarhet” och ska prägla både politik
            och reformer i FN:s medlemsländer. De nya hållbarhetsutvecklingsmålen
            skiljer sig från millenniemålen, bland annat att det här på något
            sätt ska kräva någonting av alla länder, alla regeringar, alla
            jordens invånare. Förverkligandet av dessa mål kräver seriösa
            finansiella åtaganden och stor politisk vilja.
          </p>
          <p xml:id="i-Zw3mqxJrJ9YKCfUfkSBd8">
            De globala målen och Agenda 2030 syftar till att utrota fattigdom
            och hunger, förverkliga de mänskliga rättigheterna för alla, uppnå
            jämställdhet och egenmakt för alla kvinnor och flickor samt säkerställa
            ett varaktigt skydd för planeten och dess natur­resurser. De globala
            målen är integrerade och odelbara och balanserar de tre dimensionerna
            av hållbar utveckling: den ekonomiska, den sociala och den miljö­mässiga.
          </p>
          <p xml:id="i-BCaAbd9xAtFoYJ1fhqakc2">
            Alliansregeringen arbetade aktivt för att bidra till en ambitiös
            och bred post-2015 och för att få genomslag för de svenska prioriteringarna.
            Bland svenska prioriteringar för hållbar utveckling återfanns
            demokratisk samhällsstyrning, frihet från våld, jämställdhet och
            kvinnors egenmakt, sexuell och reproduktiv hälsa och rättigheter
            (SRHR) samt klimathänsyn, mänskliga rättigheter och för att de
            nya målen skulle leda till en mer samstämmig politik för global
            utveckling samt på ett balanserat sätt integrera de tre dimensionerna
            (social, ekonomisk och miljömässig) av hållbar utveckling. Efter
            en mycket lång process med att ta fram en ny agenda är det mycket
            positivt att vi nu har nya tydliga hållbarhetsmål som innehåller,
            för Sverige, viktiga prioriteringar. Det är också mycket viktigt
            att målen är universella och att det finns ett tydligt ansvars­utkrävande.
            Sverige måste nu fortsätta vara drivande och ledande i arbetet
            med Agenda 2030 och för att alla ska kunna nå målen.
          </p>
          <p xml:id="i-NvjyAbXpZ8fpH6MRHViVwR">
            De globala målen och Agenda 2030 utgör också ett ramverk för
            ett utökat interna­tionellt samarbete. Sveriges samlade utrikespolitik
            ska bidra till att Agenda 2030 genomförs och att de globala målen
            kan nås. Här är det viktigt att regeringen har samstämmighet inom
            och mellan politikområden. Det nationella genomförandet inkluderar
            kommuner och landsting liksom statliga myndigheter. Hur de globala
            målen uppnås beror också av engagemanget från andra aktörer såsom
            frivilligorganisationer, näringsliv, fackliga organisationer och
            akademi. För att stödja ansvarsutkrävande måste systematisk uppföljning
            och översyn ske på nationell, regional och global nivå i enlighet
            med Agenda 2030 och Addis Abeba Action Agenda.
          </p>
          <p xml:id="i-c5Xi8PKgigqhLJdABVes7">
            Internationell handel har en central roll i Agenda 2030 och kommer
            spela en viktig roll i strävan att uppfylla agendan, både som
            medel för att skapa nödvändiga resurser för att nå målen, samt
            som egna självständiga mål för en hållbar värld.
          </p>
          <p xml:id="i-9s2ZJymVtNuofJAy7E3Bzp">
            Agenda 2030 ger tydligt uttryck för att handel är ett viktigt
            instrument för att nå samtliga tre dimensioner av hållbar utveckling:
            ekonomisk, social och miljömässig hållbar utveckling. Utöver specifika
            handelsrelaterade mål i syfte att främja en hållbar värld kommer
            uttryckliga kopplingar till handel in under ett antal övriga mål.
            Handel identifieras som en motor för ekonomisk tillväxt och fattigdomsminskning
            och därmed ett centralt bidrag för att främja hållbar utveckling
            och ett medel för att kunna uppfylla de flesta av de 17 målen
            och 169 delmålen. Inom Agenda 2030 finns ett tydligt fokus på
            handelspolitikens roll i att främja hållbar utveckling. Agenda
            2030-målen rörande handelspolitiken ska alltid tas i beaktande
            i upprättandet av handelsavtal.
          </p>
          <p xml:id="i-Jt9KF2TFRSRoPrpd6eadfk">
            Aid for Trade (AfT) är ett samlingsnamn på handelsrelaterat bistånd
            till utvecklings­länder som syftar till att avhjälpa utvecklingsländers
            svårigheter att delta i global handel genom att handelsrelaterad
            kapacitet och den infrastruktur som behövs för att kunna dra nytta
            av handelsliberaliseringar. AfT utgör ett viktigt handelspolitiskt
            instrument i strävan att implementera Agenda 2030 och bör utökas.
            Sverige ska bidra till den internationella AfT-agendan för att
            främja ekonomiskt tillväxt och fattigdoms­bekämpning.
          </p>
          <p xml:id="i-6icpNLptKNQ4L1qjtfK32K">
            Bland enskilda mål i Agenda 2030 där handelspolitiken kan bidra
            till dess upp­fyllelse kan nämnas inkluderande tillväxt, fattigdomsminskning,
            jämställdhet och egenmakt för flickor och kvinnor, samt olika
            mål relaterade till miljöskydd.
          </p>
          <head xml:id="i-D735L1V4ZMWndwber8VYeo" type="h2">
            Bistånd i en ny tid
          </head>
          <p xml:id="i-BdREcRYDqJpHzTFt3nSm37">
            Sveriges internationella bistånd inleddes för mer än 50 år sedan.
            Sedan dess har världen förändrats i snabb takt. Och det skapar
            nya utmaningar och förutsättningar för utveck­ling. Förändringarna
            innebär också att biståndets förutsättningar och möjligheter i
            grunden har förändrats. För att biståndet ska vara framgångsrikt
            och skapa resultat behöver det fortsätta bygga på länders eller
            aktörers egna ansträngningar. På så vis kan biståndet skapa förutsättningar
            för utveckling.
          </p>
          <p xml:id="i-FSFQqJf3Xx2uT9MpUWTpSR">
            Dagens internationella biståndssamarbete påverkas i allra högsta
            grad av den globala kontexten och den omvälvande utvecklingen
            i vår värld. Några av dessa globala trender är trycket på naturresurserna,
            klimatutmaningen, instabila eller kollapsade stater, väpnade konflikter
            och krig och den finansiella och ekonomiska instabiliteten. Alla
            dessa drabbar ofta hårdast världens redan fattigaste.
          </p>
          <p xml:id="i-CGrnKk3NQmF9fLDrsfcD3X">
            Men utvecklingsländerna är inte heller en homogen grupp. Vissa
            länder har gjort stora framsteg inom vissa områden, medan andra
            sackar efter. Många indikatorer har förbättrats avsevärt de senaste
            åren. Men utmaningarna är alltjämt gigantiska och behoven stora.
            I krig, konflikt och kollapsade eller sköra stater är risken större
            att människor lever i – och blir fast i – fattigdom.
          </p>
          <p xml:id="i-FkXSopPyUjg3ktXnXZrVDP">
            Biståndsmiljön har också ändrats, allteftersom vår värld ändras.
            Det är inte bara länderna i väst som har inflytande över den.
            BRIC-länderna, men också Sydafrika, Sydkorea och Indonesien har
            ett allt större inflytande över internationella relationer – till
            exempel genom handel och investeringar i fattiga länder, ofta
            med sina egna strategiska intressen i centrum. Samtidigt har dessa
            länder inte lyckats utrota fattig­domen i sina egna länder. Arabiska
            våren har dels resulterat i sociala och politiska öppningar, men
            också i krig, stora flyktingströmmar och politisk-religiös fundamenta­lism.
          </p>
          <p xml:id="i-ME9ECa4BQTuchWgTDR5Q6H">
            På miljö- och klimatområdet har nya och stora utmaningar tillkommit.
            Fler människor dör i dag av föroreningar än konflikter. De globala
            humanitära behoven ökar och väntas fortsätta att öka på grund
            av mer komplexa och utdragna kriser. Trenden går i en riktning
            mot allt fler komplexa katastrofer när naturkatastrofer sker samtidigt
            som väpnade konflikter. Detta förvärras av brist på demokrati,
            fungerande samhälls­institutioner och politiskt ansvarstagande.
            Andra globala utmaningar är pandemier och legal och illegal migration.
            Idag beräknas 65 miljoner människor vara på flykt från sina hem
            – fler än någonsin i världshistorien.
          </p>
          <p xml:id="i-U4oPfR7AmHRof7xv6Ejo9w">
            Till bilden hör också förändringar på andra plan – de möjligheter
            som tekniken öppnar upp till exempel vad gäller kunskapsöverföring,
            kommunikationsmöjligheter och möjligheter till tillgång till finansiella
            tjänster också på mikronivå.
          </p>
          <p xml:id="i-CuGdmbB2Zqh3AdAChQh7Ur">
            Vi vet att avsaknad av fred och säkerhet är ett av de största
            hindren för att minska fattigdomen i världen, men trots över ett
            halvt sekel av bistånd är det inte entydigt vilka som är biståndets
            givna framgångsfaktorer. Få stater har lyckats ta sig från bistånds­tagare
            till välutvecklat välmående land. Sydkorea och Singapore lyfts
            ofta fram som skolboksexemplen, och i båda de fallen har handel,
            ledarskap samt en stark politisk vilja till reform varit viktiga
            faktorer.
          </p>
          <head xml:id="i-UxVow1uVCTMiqq5ypn9SuP" type="h2">
            Inriktningen på biståndspolitiken – ett värderingsdrivet bistånd
          </head>
          <p xml:id="i-5sMP7RxShRYH1VDoAwKMqh">
            Sverige har ett moraliskt ansvar att arbeta för att utrota fattigdom
            och förtryck, att bistå människor i kriser, katastrofer och konflikter
            med ett starkt humanitärt engagemang som räddar liv och lindrar
            nöd. Det målet är långt ifrån uppnått. Sverige ska därför ha en
            ambitiös utvecklingspolitik och ett generöst bistånd.
          </p>
          <p xml:id="i-ERLQmGkhNUtLgyEhbKMUNw">
            Vi utgår ifrån och värnar OECD:s (Organisation for Economic Cooperation
            and Development) biståndskommitté Dacs (Development Assistance
            Committee) definition av bistånd. Denna anger att bistånd (Official
            Development Assistance, ODA) är flöden från offentlig sektor med
            det huvudsakliga syftet att främja ekonomisk utveckling och välstånd
            i fattiga länder och med ett gåvoelement om minst 25 procent.
            Svenskt bistånd ska gå till de länder som klassas som ODA-mottagare
            enligt OECD/Dacs kriterier.
          </p>
          <p xml:id="i-98wptU1KrLRqSWjVpLAtVv">
            Till grund för vårt engagemang för att förbättra biståndspolitiken
            ligger tron på alla människors rätt till frihet, trygghet och
            rättvisa och övertygelsen om att utveckling ytterst drivs av människors
            egen vilja och förmåga. Målet utgår från en mångdimen­sionell
            syn på fattigdom där människor ses som aktörer som själva kan
            påverka sin utveckling. Vi anser att biståndets uppgift är att
            bidra till att skapa förutsättningar för människor att lyfta sig
            ur fattigdom och förtryck och ska bidra där andra flöden inte
            förmår åstadkomma resultat och måste hela tiden anpassas till
            förändringarna i omvärlden. Svenskt bistånd ska vara tydligt i
            sina värderingar och modigt i handling och präglas av ett perspektiv
            bortom biståndet.
          </p>
          <p xml:id="i-2GBxEYZR8fk8ku4LPt5fWs">
            Ett effektivt bistånd kan inte bara bygga på god vilja, utan
            måste leverera verkliga resultat. Vi kräver därför en ansvarsfull
            hantering av biståndsmedel. Det innebär högt ställda krav på ekonomisk
            styrning, mätbarhet, rapportering, kamp mot korruption i både
            biståndsorganisationer och samarbetsländer och en beredskap att
            agera kraftfullt mot missförhållanden.
          </p>
          <p xml:id="i-JCoRbUm99sfFxEFR2nG3ZC">
            Svenskt bistånd ska bidra till att internationellt överenskomna
            mål för fattigdoms­bekämpning uppnås. Utgångspunkten för svenskt
            bistånd är den fattiga och förtryckta människans behov och förutsättningar,
            inte staters eller regeringars. Biståndet ska sträva efter att
            bidra till konkreta resultat för den fattiga och förtryckta människan.
            Sverige ska vara tidigt och tydligt i stödet till människor som
            kämpar för frihet samt i dialogen med och i kraven på de samarbetsparter
            som inte lever upp till demokratiska värderingar och respekterar
            alla människors åtnjutande av sina mänskliga rättigheter. Fattiga
            människors egen handlingskraft som självständiga aktörer är avgörande
            för att nå utveckling. Målet för det svenska biståndet ska därför
            vara att skapa förutsättningar för bättre levnads­villkor för
            människor som lever i fattigdom och förtryck. Detta är biståndets
            bidrag till målet för Sveriges politik för global utveckling –
            en rättvis och hållbar global utveck­ling.
          </p>
          <p xml:id="i-Lo6oL7Tp4ka5KRMQXp6KAg">
            Vi ska ta fasta på kopplingen mellan säkerhet och utveckling.
            Avsaknad av fred och säkerhet är ett av de största hindren för
            att minska fattigdomen i världen. Majoriteten av de allra fattigaste
            länderna är samtidigt konfliktdrabbade. Sverige bör därför fortsätta
            att fokusera en stor del av sitt bistånd till konfliktdrabbade
            länder. I de flesta av dessa länder krävs det både fredsfrämjande
            insatser och långsiktiga utvecklingsinsatser. Att bekämpa fattigdom
            genom breda fredsinsatser är effektiv biståndspolitik. Sverige
            bör också på detta område vara ett föregångsland och verka för
            att civila och militära resurser används i koordinerade insatser
            samordnade av FN eller regionala organisa­tioner som Nato, EU
            och AU.
          </p>
          <p xml:id="i-26D7dBACUnvsw7Qnjx8ici">
            Om vi med framgång ska kunna bekämpa fattigdomen måste miljöproblem,
            migration, handels- och säkerhetsfrågor ses som integrerade delar
            av utvecklings­agendan. Vägen ur fattigdom går via ekonomisk tillväxt
            och handel. Utvecklings­länderna måste få ökat tillträde till
            den internationella marknaden och makt över sina resurser och
            inkomster. Det stödjer framväxten av ett livskraftigt näringsliv
            och lägger grunden för hållbar utveckling och tillväxt.
          </p>
          <p xml:id="i-CCBhxG7dvs6PwGviYaqK1D">
            En framgångsrik politik för global utveckling får därför inte
            stanna vid att handla om bistånd. Den måste handla om välstånd.
            För att vinna kampen mot fattigdomen behövs mer frihandel, fler
            entreprenörer och bättre idéer, mer kunskap och mer internationell
            samverkan. En friare världshandel har möjliggjort för företag
            i fattiga länder att i större utsträckning delta i globala värdekedjor,
            och för enskilda människor att lyfta sig ur fattigdom.
          </p>
          <p xml:id="i-R8LcSbPnwLmeMwDRXNyLrd">
            Sverige ska vara tydligt och ställa höga krav på sina samarbetspartner
            i biståndet när det gäller resultat, fokus och redovisning. Sverige
            ska också vara berett att ompröva sitt biståndsengagemang när
            kraven inte uppfylls. Sverige ska ställa krav på och stödja samarbetsländernas
            ansträngningar att bekämpa korruption.
          </p>
          <p xml:id="i-HwiBifaPRw853jPcUEzMJ6">
            Sverige kommer aldrig att kunna göra allt överallt, men vi har
            ett ansvar att maximera effekten av våra bilaterala utvecklingsinsatser
            i samordning med andra givare för att åstadkomma en effektiv ansvarsfördelning
            och verkliga resultat. Sverige ska också bidra till effektiviseringen
            av EU:s utvecklingssamarbete, ha en tydlig röst i det internationella
            utvecklingssamarbetet och ta större ansvar inom EU för samordning
            av EU-biståndet.
          </p>
          <p xml:id="i-5trNAEkFMLPS5V8uWsD8Ju">
            EU ska samordna sina projekt för att förstärka och göra insatserna
            så effektiva som möjligt. Effektiveten av biståndet är dock i
            många fall bristfälligt och alltför stor del av EU:s bistånd går
            direkt till regeringar i form av budgetstöd, vilket i de flesta
            fall varken är önskvärt eller effektivt. Det är viktigt att EU
            fokuserar mer resurser på bistånd för att bidra till stabilitet
            och fred i ett område, stödja arbete mot terrorism och främja
            demokrati och mänskliga rättigheter i hela världen. Att informera
            om vart biståndet går och hur det används hjälper skattebetalarna
            att kontrollera att deras pengar används på rätt sätt. Det ska
            förhindra att givarna överlappar varandra och motverka korruption
            och missbruk av medel. Om det finns misstanke om bedrägeri eller
            korruption eller att pengarna missbrukas ska EU avbryta finansieringen
            och kräva tillbaka pengarna eller vidta andra nödvändiga åtgärder.
          </p>
          <p xml:id="i-36oDihJ2zDkiWerkqQYEdL">
            I en föränderlig värld är det viktigt att ha en politisk idé
            för biståndets roll. Att använda biståndsmedlen på bästa sätt
            och värna goda resultat innebär många vägval. Hur ska balansen
            mellan kortsiktigt humanitärt bistånd och långsiktigt bistånd
            se ut och vilka länder ska prioriteras och vilka sektorer ska
            prioriteras? Hur värnar vi bäst de värderingar vi står för, hur
            ska vi samarbeta med länder där korruptionen är utbredd, hur kan
            vi få mesta möjliga avkastning för våra pengar? Men bistånd handlar
            inte heller bara om pengar, utan också om kunskapsöverföring och
            erfarenhetsutbyte.
          </p>
          <p xml:id="i-BHKq8KobyTcNgaLrezTgfW">
            Man måste då utgå från vad målet och syftet med biståndet är.
            Om det fortsatt ska vara att lyfta människor ur fattigdom och
            säkra deras rättigheter måste vi bestämma oss för våra viktigaste
            vägledande principer i det arbetet. Vi måste utifrån de principerna,
            våra mål och värderingar besluta vad vi ska göra och inte, hur
            vi ska fördela biståndet och till vilka.
          </p>
          <p xml:id="i-E64o3rn36gQ7RuTXMiW5xQ">
            En annan mycket viktig faktor är att tydligare koppla ihop detta
            politikområde med andra. Hur kopplas biståndet till utrikes- och
            säkerhetspolitiken på ett bättre sätt? Det ska vara samma mål
            och värderingar som styr för det behövs bättre samstämmighet.
            Biståndet ska vägledas av målen för svensk utrikespolitik. Liksom
            i flera andra länder som är stora biståndsgivare ska det finnas
            en koppling mellan biståndspolitiken och utrikespolitiska mål
            och värderingar. Det behövs också en starkare koppling mellan
            målet för svensk utrikespolitik, biståndspolitiken och fördelningen
            av biståndet samt en större samstämmighet mellan biståndet och
            vår säkerhetspolitik, internationella insatser och fredsförebyggande
            arbete. Vi har också den externa internationella biståndsmiljön
            och de åtaganden Sverige har gjort internationellt att förhålla
            oss till.
          </p>
          <p xml:id="i-DzSN7BkaLBF1W6GF9TJXwx">
            Biståndet ska kunna anpassas efter migrationspolitiska behov,
            migrationsströmmar och migrationens grundorsaker när migration
            uppstår på grund av nöd, konflikter och krig. Exempelvis ska biståndsmedel
            kunna användas i närområdet eller till kostnader för asylmottagning
            i Sverige. Samtidigt behöver vi ställa större krav på länder som
            tar emot bistånd att de ska uppfylla sina åtaganden när det gäller
            återvändande.
          </p>
          <p xml:id="i-PoXkQi4V6g8xRyprTQe8bE">
            Vi måste också se över verktygen för hur politiken ska verkställas
            på mest effektiva sätt. Idag är det inte en fungerande arbetsfördelning
            mellan UD och Sida. Sidas uppdrag och myndighetsstatus måste ses
            över då Sida inte är en tillräckligt effektiv och transparent
            myndighet. För att svenska biståndsmedel ska användas på bästa
            sätt måste de myndigheter som ansvarar för en majoritet av dem
            vara anpassade efter behov och målsättningen med biståndet.
          </p>
          <p xml:id="i-Aou7emvnLnwfSeWsxsCEeA">
            Hela styrningen av biståndet i stort måste ses över, det vill
            säga de styrdokument, processer och regelverk som kontrollerar
            biståndet. Se hur resultat- och effektivitets­kraven kan utvecklas
            och att bredda definitionen av vad som räknas som bistånd. Vi
            behöver också öka effektiviteten och skärpa prioriteringarna:
            organisatoriskt/geogra­fiskt/tematiskt. Långsiktigt behöver en
            revison av hela biståndet genomföras.
          </p>
          <p xml:id="i-7NCc7xnst2iz83dnTLGNsa">
            Principen more for more och less for less i det svenska biståndet
            behöver utvecklas. Ett generöst stöd till en stat bör kunna kopplas
            till tydliga åtaganden, och om dessa inte uppfylls, att biståndet
            omprövas.
          </p>
          <p xml:id="i-PcAZh9n6SAiQra9tAzP241">
            Biståndets främsta uppgift är att lyfta människor ur fattigdom
            och förtryck och behovet är fortsatt enormt. Vi står fortsatt
            bakom enprocentsmålet för den totala biståndsramen men tycker
            att biståndet kan och bör användas till fler insatser och åtgärder
            än vad som idag är OECD/Dac fäigt kunna definieras som bistånd.
            Sverige ska därför verka för breddade OECD/Dac-regler och att
            se hur biståndet kan kravställas bättre. Vi ska också underlätta
            för privata aktörer att verka inom och bidra till biståndet.
          </p>
          <head xml:id="i-9KmajqtHdAuqnkNeeLiMyW" type="h2">
            Ett starkare stöd för barn och kvinnor
          </head>
          <p xml:id="i-GJiPghudXeun8jD6z7gm3b">
            Svenskt bistånd ska bidra till ett jämställt samhälle. I ett
            jämställt samhälle har kvinnor och män, liksom flickor och pojkar,
            lika rättigheter, villkor, möjligheter, inflytande och makt att
            själva forma sina liv och att påverka samhället. Frånvaron av
            våld mot kvinnor och flickor är en förutsättning för detta. Ökad
            jämställdhet är därför ett mål i sig. Utvecklingen i de flesta
            länder är helt avhängigt hur potentialen hos kvinnor tas till
            vara. Att kvinnor förvägras sina grundläggande fri- och rättigheter
            är ett av de största hindren för utveckling och tillväxt.
          </p>
          <p xml:id="i-FU1tM8kLKcmaFbzMPT3g7G">
            Rätten och tillgången till utbildning för flickor och kvinnor
            är helt avgörande och de måste garanteras detta på samma villkor
            som pojkar och män. Likaså måste kvinnor och män garanteras samma
            rättigheter i ekonomiska frågor. I Afrika är till exempel åtta
            av tio bönder kvinnor men de äger ytterst sällan marken själva.
            Det innebär att de har mycket små möjligheter att få lån eller
            utveckla sin verksamhet och på så sätt lyfta sig ur fattigdom.
          </p>
          <p xml:id="i-KQjBWd9pF9HQm3wEEGqTdk">
            Mödra- och barnadödligheten omfattades av FN:s tidigare millenniemål
            och är en tydlig indikator på ett lands utveckling. Målet om kraftigt
            minskad mödra- och barnadödlighet var ett mål som inte uppnåddes
            till 2015. Målet finns kvar bland de nya hållbarhetsmålen och
            Sverige måste fortsatt vara drivande i det arbetet.
          </p>
          <p xml:id="i-NNyL3MWMKfScZsxNUnvpHA">
            Sverige ska bli världsledande på att skydda och främja kvinnors
            och barns rättigheter och möjligheter. Jämställdhetsperspektiv
            och särskilt fokus på kvinnors och flickors rättigheter ska därför
            prägla utformningen av all utvecklingspolitik.
          </p>
          <p xml:id="i-EAQeJNJecg1KXh91Qz3er8">
            Det svenska biståndet ska bland annat verka för stärkandet av
            kvinnors politiska deltagande och inflytande, utbildning, kvinnors
            ekonomiska aktörskap och arbetsvillkor, sexuell och reproduktiv
            hälsa och rättigheter (SRHR), kvinnors säkerhet inklusive bekämpning
            av alla former av könsrelaterat våld och människohandel.
          </p>
          <p xml:id="i-XX7NQLGyfcoc5jFddVFDnu">
            Ett effektivt jämställdhetsfrämjande arbete behöver riktas till
            såväl kvinnor som män i syfte att förändra institutioner och samhällsstrukturer.
            Könsförtryckande beteenden ska synliggöras, kvinnors och flickors
            praktiska behov och långsiktiga strategiska intressen ska uppmärksammas
            och främjas. Män och pojkar behöver ökad kunskap om, och respektera,
            kvinnors och flickors åtnjutande av mänskliga rättigheter.
          </p>
          <p xml:id="i-MpW3ZfNCpkvZVePhcFQJds">
            Då krävs också att vi ställer tydliga krav på våra samarbetsländer
            – kultur, religion och tradition kan aldrig motivera avsteg från
            principen om jämställdhet, icke-diskri­minering och alla människors
            frihet och lika värde. Vi vill vidareutveckla det internationella
            samarbetet på detta område och gå från ord till handling. FN:s
            resolutioner om kvinnors ställning, bland annat 1325 och 1820,
            ska genomsyra vår politik på detta område.
          </p>
          <head xml:id="i-475YM3FQRNmj7jFbZE8PWa" type="h2">
            Biståndet som verktyg för demokratin
          </head>
          <p xml:id="i-Vzzp385A8hCUoqZhLZLKE3">
            Demokratisk utveckling kräver fungerande och oberoende institutioner
            och procedurer. Sverige ska främja lösningar som baseras på medborgarnas
            intressen. Det ska bidra till att stärka enskilda människors inflytande
            över politiken. Därför krävs demokratiska strukturer som möjliggör
            ansvarsutkrävande. Sverige ska verka för utvecklingen av starka,
            legitima och pluralistiska val- och partisystem, till ett tydligare
            ansvars­utkrävande, bättre representativitet, större öppenhet
            och insyn. Sverige ska prioritera utvecklingen av en effektiv,
            öppen och väl fungerande förvaltning på central, regional och
            lokal nivå. Alla människors rättssäkerhet och tillgång till rättvisa
            inför lagen är avgörande för en ökad respekt för mänskliga rättigheter
            och stärkt demokratisk utveckling. Sverige ska därför främja rättsstatens
            principer och eftersträva samman­hållna reformer inom rättssektorn.
          </p>
          <p xml:id="i-8zx9sL17822UXnWf8TmVXT">
            Politisk frihet frigör krafter för social och ekonomisk utveckling.
            Vi vill därför utöka Sveriges förmåga att genomföra demokratibistånd
            och ser det som ett viktigt bidrag till att skapa en friare värld.
            Det handlar om att stödja uppbyggnaden av demokratiska institutioner
            och stärka rättsstatens funktioner i mottagarländerna. Det partinära
            samar­betet med fokus på att stödja utvecklingen av demokratisk
            delaktighet och demokratiska partistrukturer spelar en viktig
            roll för att utveckla starka flerpartisystem i mottagar­länderna.
            Med detta fokus på biståndet bidrar vi också långsiktigt med att
            stävja extre­mism och förebygga terrorism. Vårt bistånd ska ställa
            krav på respekt för demokrati och mänskliga rättigheter.
          </p>
          <p xml:id="i-P7kxCLZWFbyw5fufkcdEwJ">
            Vi ska stödja de individer som tar stora personliga risker genom
            att arbeta för dessa värden. Sverige bör därför erbjuda långtgående
            stöd och skydd för oppositionella, journalister, nätaktivister
            och andra nyckelpersoner i kampen för en friare värld.
          </p>
        </div>
        <div type="motSignatures">
          <list>
            <item xml:id="i-3jgVwyDUaZbQVL3W9BGaaJ">
              Karin Enström (M)
            </item>
            <item xml:id="i-RzaK9jbauA4Cx2jKo5CCBW">
              Sofia Arkelsten (M)
            </item>
            <item xml:id="i-9uA9YB4S4ToYnLaDswag4a">
              Margareta Cederfelt (M)
            </item>
            <item xml:id="i-PovRWXP9XNC5XE84uZD9KB">
              Göran Pettersson (M)
            </item>
            <item xml:id="i-Eqb6vLeCA41UMnniKbePJw">
              Sotiris Delis (M)
            </item>
          </list>
        </div>
      </div>
    </body>
  </text>
</TEI>
