<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00456">
  <teiHeader>
    <fileDesc>
      <titleStmt>
        <title>Delaktighet för personer med funktionsnedsättning</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Delaktighet för personer med funktionsnedsättning</title>
          <idno type="rdwebb">H102So456</idno>
          <rs type="number">So456</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So456/text</ref>
          <ref type="dokument_url_html">http://data.riksdagen.se/dokument/H102So456</ref>
          <ref type="dokumentstatus_url_xml">http://data.riksdagen.se/dokumentstatus/H102So456</ref>
          <ref type="doc">http://data.riksdagen.se/fil/8AA7EB41-3E0E-425B-A9E2-4E3DD429FECF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-A9ZzodQGKsx3nStEuC41YQ" type="signed"/>
        <correspContext corresp="i-A9ZzodQGKsx3nStEuC41YQ">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction type="numbering" xml:id="i-C8YkwYuFMWi4HQCdcTnTN5">
          <date when="2013-10-07"/>
        </correspAction>
        <correspAction type="submission" xml:id="i-EMcuGGiUW1XG7hbSr7tJ32">
          <date when="2013-10-03"/>
        </correspAction>
        <correspAction type="transfer" xml:id="i-Vr8hu5dcrFPy4VhWdqKUJq">
          <date when="2013-10-03"/>
        </correspAction>
        <correspAction type="assigned" xml:id="i-E8RwLHohxugmeWMi6igc79"/>
        <correspContext corresp="i-E8RwLHohxugmeWMi6igc79">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-QV9k6JRzL4S6M7DderLLUN">
          <head xml:id="i-UVU8HVD73QGL1wnLU7eQ5S">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Delaktighet för människor med funktionsnedsättning 5
            </item>
            <item>
              4 Tillgänglighet 6
            </item>
            <item>
              4.1 Investeringar i ökad tillgänglighet 7
            </item>
            <item>
              4.2 Krav på tillgänglighet vid offentlig upphandling 8
            </item>
            <item>
              5 Personlig assistans – en rättighetsfråga 8
            </item>
            <item>
              5.1 Besparingstrenden 9
            </item>
            <item>
              5.2 Akuta behov av lagändringar 9
            </item>
            <item>
              5.3 Undanröj hinder för arbete och föräldraskap 11
            </item>
            <item>
              5.4 Förslag om ökad säkerhet vid beslut om och utbetalning
            </item>
            <item>
              av assistansersättning 12
            </item>
            <item>
              5.4.1 Assistansersättning vid sjukhusvistelse 13
            </item>
            <item>
              5.4.2 Studier och arbete utomlands 13
            </item>
            <item>
              5.4.3 Närstående som personliga assistenter 14
            </item>
            <item>
              5.4.4 Uppgiftsskyldighet för anordnare av personlig assistans
              14
            </item>
            <item>
              5.5 Timschablonen 15
            </item>
            <item>
              6 Ledsagning 15
            </item>
            <item>
              6.1 Förtydliga lagstiftningen om ledsagarservice enligt LSS 15
            </item>
            <item>
              6.2 Ta fram nationella riktlinjer för ledsagning 16
            </item>
            <item>
              6.3 Avgifter ska inte hindra någon att få ledsagning 16
            </item>
            <item>
              7 Rätten till tolk 17
            </item>
            <item>
              8 Alla tjänar på förskrivning av hjälpmedel 18
            </item>
            <item>
              8.1 Fritt val – samhället skjuter ifrån sig ansvaret 19
            </item>
            <item>
              8.2 Det ska spela mindre roll var man bor 20
            </item>
            <item>
              8.3 Barns hjälpmedel 20
            </item>
            <item>
              8.4 Minska regelkrånglet 21
            </item>
            <item>
              9 Daglig sysselsättning enligt LSS med mera 22
            </item>
            <item>
              10 Rätt till daglig verksamhet för människor med psykiska funktionsnedsättningar
              23
            </item>
            <item>
              11 Omsorgslyft i handikappomsorgen 23
            </item>
            <item>
              12 Kvinnor med funktionsnedsättning 24
            </item>
            <item>
              12.1 Våld mot kvinnor med funktionsnedsättning 24
            </item>
            <item>
              13 Kommunernas arbete med anhörigstöd 25
            </item>
          </list>
        </div>
        <div type="motProposal" subtype="förslag">
          <head xml:id="i-DRni4EKwMpB28K1rnZtduP">
            2 Förslag till riksdagsbeslut
          </head>
          <list style="ol">
            <item xml:id="i-XcSxu7maE2B9H215qhj689">
              Riksdagen beslutar vad som anförs i motionen om ändring av 1
              kap. 4 § diskrimineringslagen, när det gäller bristande tillgänglighet
              som diskrimineringsgrund. 1
            </item>
            <item xml:id="i-CnD3bRfLRZvGuVG4sCNvi6">
              Riksdagen begär att regeringen skyndsamt lägger fram förslag
              till en ändring av 9 a § lagen (1993:387) om stöd och service
              till vissa funktionshindrade, så att ursprungsintentionerna i
              LSS om möjligheten att leva ett liv som andra uppfylls.
            </item>
            <item xml:id="i-MWyyfXXcbRrdbB9Rpi9Uhr">
              Riksdagen tillkännager för regeringen som sin mening vad som
              anförs i motionen om att regeringen bör utreda om regelverken
              för personlig assistans är ändamålsenligt utformade för att möjliggöra
              arbete och ett aktivt föräldraskap.
            </item>
            <item xml:id="i-Fy7eQr5TqCBx2REhV17AF1">
              Riksdagen tillkännager för regeringen som sin mening vad som
              anförs i motionen om att Inspektionen för socialförsäkringen bör
              ges i uppdrag att utreda möjligheten för den enskilde att behålla
              assistansersättningen vid sjukhusvistelse och redovisa kostnadskonsekvenserna
              av detta.
            </item>
            <item xml:id="i-JH3wbZxg6xEdo7v1W5ufQr">
              Riksdagen tillkännager för regeringen som sin mening vad som
              anförs i motionen om uppföljning av möjligheterna för personer
              med personlig assistans att arbeta och studera utomlands.
            </item>
            <item xml:id="i-MrJMexNmyXgkHpHzC7KPRu">
              Riksdagen tillkännager för regeringen som sin mening vad som
              anförs i motionen om att en fördjupad utvärdering av nya regler
              för inspektion av assistans i bostaden bör redovisas senast 2015.
            </item>
            <item xml:id="i-LhiDY7DX58GxgVbbe8MTo9">
              Riksdagen beslutar vad som anförs om avskaffande av förändring
              av 11 kap. 46 § socialförsäkringsbalken, gällande assistansanordnares
              ansvar för att anmäla ändrade förhållanden till Försäkringskassan.
            </item>
            <item xml:id="i-XdnNN6ZJNaimBUNsYs1cLz">
              Riksdagen tillkännager för regeringen som sin mening vad som
              anförs i motionen om att förtydliga lagstiftningen om ledsagarservice
              enligt LSS.
            </item>
            <item xml:id="i-6VFpzbj75jjQbUi7WD4Shf">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förtydligande
              av LSS så att personer med grava synskador åter kan få rätt till
              ledsagning.
            </item>
            <item xml:id="i-FPjpVuRwVdQfrTvBtgdyZD">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              ta fram nationella riktlinjer för ledsagning enligt LSS och SoL.
            </item>
            <item xml:id="i-EprEU4eMdL2JQiDpsbRc1t">
              Riksdagen tillkännager för regeringen som sin mening vad som
              anförs i motionen om att utreda frågan om en mer enhetlig avgiftssättning
              för ledsagning enligt SoL.
            </item>
            <item xml:id="i-q8rn3LBvfJX1tExyCjhvy">
              Riksdagen tillkännager för regeringen som sin mening vad som
              anförs i motionen om att regeringen skyndsamt bör återkomma till
              riksdagen med ett förslag på en tolktjänstreform.
            </item>
            <item xml:id="i-FNdbQJomtGm6Pn5AjDPHDA">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att ta fram nationella riktlinjer för förskrivning av hjälpmedel.
            </item>
            <item xml:id="i-Nrdo7pQH9ncVziNTHXfd8F">
              Riksdagen tillkännager för regeringen som sin mening vad som
              anförs i motionen om att regeringen bör utreda inrättandet av
              kompetenscentrum för barns hjälpmedel.
            </item>
            <item xml:id="i-FP8eT5UL7rj76YMCTiviCe">
              Riksdagen tillkännager för regeringen som sin mening vad som
              anförs i motionen om att regeringen bör ge i uppdrag till lämplig
              myndighet att kartlägga hur situationen ser ut i de olika landstingen
              och regionerna vad gäller hjälpmedel för barn.
            </item>
            <item xml:id="i-DLgQeLANn6mubuSLSu5PBF">
              Riksdagen tillkännager för regeringen som sin mening vad som
              anförs i motionen om att förskrivningen av hjälpmedel bör samordnas
              under en huvudman.
            </item>
            <item xml:id="i-Wfb1d4EXhHvDi6ggqGzcu3">
              Riksdagen tillkännager för regeringen som sin mening vad som
              anförs i motionen om att lämplig myndighet bör få i uppdrag att
              i nära samarbete med de berörda och deras intresseorganisationer
              analysera och komma med förslag om utveckling av den dagliga verksamheten.
            </item>
            <item xml:id="i-8weJVnU1ydxWzaqLH76r6y">
              Riksdagen tillkännager för regeringen som sin mening vad som
              anförs i motionen om att den ekonomiska situationen för människor
              med funktionsnedsättning bör ses över.
            </item>
            <item xml:id="i-2JtTsdHSk1fnYfk4fY4vdW">
              Riksdagen tillkännager för regeringen som sin mening vad som
              anförs i motionen om att personer med psykisk funktionsnedsättning
              inom personkrets 3 bör ges rätt till daglig verksamhet. 2
            </item>
            <item xml:id="i-RnTntsgaqZkZBvZPPwF9w1">
              Riksdagen tillkännager för regeringen som sin mening vad som
              anförs i motionen om att det bör tillsättas en utredning om levnadsvillkoren
              för flickor och kvinnor med funktionsnedsättning och hur de kan
              förbättras.
            </item>
            <item xml:id="i-7yYJBEnvCdnQXEahy9Uh2M">
              Riksdagen tillkännager för regeringen som sin mening vad som
              anförs i motionen om att Nationellt kompetenscentrum anhöriga
              bör göras till en permanent verksamhet.
            </item>
          </list>
          <p xml:id="i-C2XVZoW9vxmZbRt1Kpp8va">
            1 Yrkande 1 hänvisat till AU.
          </p>
          <p xml:id="i-YCy31vFTEpFKvWvbwSQXFr">
            2 Yrkande 19 hänvisat till FiU.
          </p>
        </div>
        <div type="motContent">
          <head type="h1" xml:id="i-mLAgq81PMgT9p3U8sRccQ">
            3 Delaktighet för människor med funktionsnedsättning
          </head>
          <p xml:id="i-MA7VJo9H6YB568cxvRPGou">
            För Vänsterpartiet är målet för handikappolitiken ett samhälle
            som gör det möjligt för människor med funktionsnedsättning att
            vara fullt delaktiga i samhällslivet på lika villkor som andra.
            Människors lika värde är en grundläggande utgångspunkt och alla
            människor har kunskaper, förmågor och erfarenheter som är viktiga
            för samhället. Detta slogs också fast i den nationella handlingsplanen
            för handikappolitiken Från patient till medborgare (prop. 1999/2000:79).
          </p>
          <p xml:id="i-9Yb3wKFKj2RSb1kkjybBJv">
            Därför måste samhället formas på ett sådant sätt att alla kan
            medverka i utvecklingen och nå full delaktighet. Kvinnor och män
            som har funktionsnedsättning utgör givetvis inget undantag i detta
            avseende. Personer med funktionsnedsättning är medborgare med
            samma rättigheter och skyldigheter som personer utan funktionsnedsättningar.
            Men så ser det inte ut i dag. Människor med funktionsnedsättning
            stängs ute från olika områden p.g.a. bristande tillgänglighet.
            Kvinnor med funktionsnedsättning är dubbelt utsatta och osynliggörs
            alltför ofta. Arbetslösheten är högre och ekonomin sämre för många
            människor med funktionsnedsättning. Flickor och pojkar med funktionsnedsättning
            får inte alltid det stöd de behöver för att klara skolan på ett
            bra sätt.
          </p>
          <p xml:id="i-445ZACsNhh6YW1M87awaFX">
            Genom ökad kompetens och förbättrad lagstiftning kan det tillgängliga
            samhället minska kostnader och öka delaktigheten. Det slår FN
            fast i artikel 9 i konventionen om rättigheter för personer med
            funktionsnedsättningar:
          </p>
          <p xml:id="i-6YGwsNuVzJ4YGb4a18PVL1">
            För att göra det möjligt för personer med funktionsnedsättning
            att leva oberoende och att fullt ut delta på alla livets områden,
            ska konventionsstaterna vidta ändamålsenliga åtgärder för att
            säkerställa att personer med funktionsnedsättning får tillgång
            på lika villkor som andra till den fysiska miljön, till transporter,
            till information och kommunikation, innefattande informations-
            och kommunikationsteknik (IT) och -system samt till andra anläggningar
            och tjänster som är tillgängliga för eller erbjuds allmänheten
            både i städerna och på landsbygden.
          </p>
          <p xml:id="i-9VjPrcJ7sq4dDZk78iLYUu">
            För att öka delaktigheten och självbestämmandet behövs det åtgärder
            inom en rad olika områden. I denna motion har vi valt att behandla
            frågor som handlar om att öka delaktigheten genom fysiska förändringar
            i samhället och vi lämnar förslag som rör tillgänglighet, personlig
            assistans, ledsagning och hjälpmedel. Vi skriver om tillgänglighet
            på arbetsmarknaden i en särskild motion, 2013/14:A295, Tillgänglighet
            på arbetsmarknaden. I motion 2013/14:So249, Mäns våld mot kvinnor
            andra former av våld i nära relationer, tar vi också upp våld
            mot kvinnor med funktionsnedsättning.
          </p>
          <p xml:id="i-5AE5b7box7SLkg8kzf4uCn">
            Vi föreslår dessutom en höjning av anslaget till handikapporganisationerna
            med 20 miljoner kronor per år i vår motion 2013/14:So539, Utgiftsområde
            9. Bidraget till handikapporganisationerna är en fast summa som
            inte räknas upp automatiskt. Senast den höjdes var 2008 efter
            att ha varit oförändrad sedan 2000. För att kunna ta det ansvar
            som numera krävs av dem behöver dessa organisationer mer resurser.
            När nya organisationer tillkommer ska de dessutom ha del av bidraget.
            I samma motion (2013/14:So539) ingår också en satsning på ökad
            kompetens inom handikappomsorgen.
          </p>
          <head type="h1" xml:id="i-FEheUouXMy7cSSbucEnQHt">
            4 Tillgänglighet
          </head>
          <p xml:id="i-YRmgsu95omKKC6CioJQisU">
            Kampen för tillgänglighet är central för att öka delaktigheten.
            Det är därför den samlade funktionshinderrörelsen har mobiliserat
            kring frågan om tillgänglighet och bl.a. under tio års tid arrangerat
            Marschen för tillgänglighet runt om i Sverige samt Torsdagsaktionen,
            utanför Regeringskansliet, sedan den 19 november 2010 – det datum
            då remisstiden gick ut för departementspromemorian Bortom fagert
            tal (Ds 2010:20) i vilken det föreslås att bristande tillgänglighet
            ska klassas som diskriminering. Tillgänglighet är en fråga om
            att ge alla medborgare samma demokratiska rättigheter och möjligheter
            i samhället.
          </p>
          <p xml:id="i-Jzssy7QSMkuEZYLaNc4Ebe">
            En satsning på att göra samhället tillgängligt är också en samhällsekonomiskt
            lönsam investering på både kort och lång sikt. Sysselsättningsgraden
            bland personer med funktionsnedsättning är betydligt lägre än
            för resten av befolkningen, ca 50 procent, och antalet personer
            med funktionsnedsättning som är arbetslösa har fördubblats sedan
            1990. Att göra arbetsplatser, bostäder, transporter och offentliga
            lokaler tillgängliga skulle öka möjligheterna för personer med
            funktionsnedsättning att delta i utbildningar, i arbetslivet,
            och i samhällslivet som helhet. Det skulle innebära stora samhällsekonomiska
            vinster. En omfattande satsning på att bygga bort tillgänglighetshinder
            skulle dessutom på kort sikt skapa många arbetstillfällen.
          </p>
          <p xml:id="i-3CQgDvQTYA8kcyif5pyjsu">
            Den svenska funktionshinderrörelsen har tagit fram en skrift
            Tillgänglighet lönar sig. Här påvisas bl.a. följande:
          </p>
          <list style="ul">
            <item xml:id="i-rpWdqGis9MV9p3Hx8KZrP">
              Var femte person som lever i Sverige har någon form av funktionsnedsättning.
            </item>
            <item xml:id="i-EpF3A6XREL5XsmRUTF9qE4">
              Vinsterna med ett samhälle som är tillgängligt och användbart
              för alla medborgare är många. Om delaktigheten ökar minskar utanförskapet.
              Om det blir lättare att ta sig till – och in – på en arbetsplats
              får staten ökade skatteintäkter.
            </item>
            <item xml:id="i-6MECzk9TLvC57jKp8k4fU6">
              Exempel: om en person går från att vara helt arbetslös till att
              arbeta 10 procent blir det en samhällsekonomisk vinst på 12 400
              kronor per år. Beräkningen utgår från en av arbetsmarknadens lägsta
              löner, 16 600 kronor i månaden. Den samhällsekonomiska vinsten
              ökar med mellan 20 och 70 procent om anhörigas kostnader räknas
              med.
            </item>
          </list>
          <p xml:id="i-8q3V5WeaKPUag6NjixVtES">
            Efter ett förslag från bl.a. Vänsterpartiet gjorde riksdagen
            den 14 juni 2012 ett tillkännagivande om att regeringen skyndsamt
            ska återkomma till riksdagen med ett lagförslag om förbud mot
            diskriminering p.g.a. bristande tillgänglighet för personer med
            funktionsnedsättning. Trots riksdagens beslut och att frågan redan
            är grundligt utredd har regeringen ännu inte kommit med något
            lagförslag. I budgetpropositionen säger regeringen att den avser
            återkomma till riksdagen med ett lagförslag om bristande tillgänglighet
            för personer med funktionsnedsättning som en form av diskriminering.
            Ett sådant lagförslag måste stå i samklang med god hushållning
            i offentlig sektor och beakta förutsättningarna för näringslivets
            utveckling, vilket inte kan tolkas på annat sätt än att regeringen
            kommer att förhala frågan in i det längsta. Mot bakgrund av regeringens
            ovilja att följa riksdagens beslut föreslår vi därför att följande
            ändring i diskrimineringslagen (2008:567) genomförs från 1 januari
            2014:
          </p>
          <p xml:id="i-AE3EEYfyy4Z2dKmTuLngD1">
            1 kap. 4 §.
          </p>
          <table>
            <row xml:id="i-37LJbRZJEmPGKHn4dSTuHz">
              <cell>
                Nuvarande lydelse
              </cell>
              <cell>
                Föreslagen lydelse
              </cell>
            </row>
            <row xml:id="i-PnycvoZsY5Pk2w2Ciw3TGG">
              <cell>
                3.  bristande tillgänglighet : att någon missgynnas genom underlåtenhet att vidta skäliga åtgärder för tillgänglighet så att personer med en funktionsnedsättning kommer i en situation som är jämförbar med den för personer utan sådan funktionsnedsättning,
              </cell>
            </row>
          </table>
          <p xml:id="i-TVgkcptESjCy3HXS95TYVk">
            Detta bör riksdagen besluta.
          </p>
          <head type="h2" xml:id="i-KSg8kpWMtvAWprtQmLBwcS">
            4.1 Investeringar i ökad tillgänglighet
          </head>
          <p xml:id="i-8qyrJWcromL9jLCbiP76Ez">
            Den ändrade lagstiftningen kommer att ge upphov till ökade kostnader
            för investeringar i tillgänglighet i samhället för såväl offentlig
            som privat sektor – även om det är omöjligt att göra några exakta
            beräkningar av dessa kostnader. För att ge ett incitament och
            se till att tillgänglighetsanpassningen inte drar ut på tiden
            föreslår Vänsterpartiet att det införs ett tillfälligt ekonomiskt
            stöd, tillgänglighets-ROT, som ger rätt till bidrag för åtgärder
            och ombyggnationer som syftar till att göra lokaler tillgängliga
            för alla. Stödet är på totalt 2 miljarder kronor per år och ska
            kunna sökas för anpassning av offentliga lokaler och små affärslokaler,
            restauranger och kaféer. Stödet ska vara ett incitament och därför
            inte vara längre än tre år. Ansvaret är delat och därför ska inte
            staten stå för hela kostnaden, utan aktörer på alla nivåer, såväl
            privata som offentliga, ska vara skyldiga att på egen bekostnad
            genomföra de åtgärder som lagen kräver.
          </p>
          <p xml:id="i-8XHHHtBWfUwLmFazwdRVfm">
            Stödet ska användas som stimulansmedel inom det område som inte
            är lagstadgat i dag, men som kommer att vara det när tillgänglighet
            införs som diskrimineringsgrund. Det ska inte vara möjligt att
            få stöd för åtgärder som det redan nu finns en skyldighet att
            åtgärda och som redan borde vara åtgärdade – för att undvika att
            de som inte har följt gällande lagstiftning kompenseras ekonomiskt.
            Det gäller t.ex. plan- och bygglagens (PBL) 21 a § 17 kap. där
            det står att enkelt avhjälpta hinder mot tillgänglighet i lokaler
            dit allmänheten har tillträde och på allmänna platser ska undanröjas
            i enlighet med Boverkets föreskrifter.
          </p>
          <p xml:id="i-Bb7YzsD9K2B69rDBiPfrmj">
            Det innebär också att stöd endast kan bli aktuellt för anpassning
            av lokaler som är byggda innan plan- och bygglagens bestämmelser
            infördes (PBL 1 § 8 kap.): dvs. att byggnader ska vara tillgängliga
            och användbara för människor med funktionsnedsättning. Det bör
            också vara möjligt att få stöd för anpassning av lokaler där det
            råder förvanskningsförbud (PBL 13 § kap. 8).
          </p>
          <p xml:id="i-FhbYfNhHzG1HfBwXDbQ1oh">
            Ytterligare förutsättningar för att kunna få stödet är att det
            vid verksamheter av större omfattning har genomförts en tillgänglighetsinventering
            samt att det finns en plan i anslutning till inventeringen för
            hur bristande tillgänglighet ska åtgärdas. Det ska dessutom ingå
            en obligatorisk uppföljning för att kontrollera att stödet har
            använts i enlighet med ansökan.
          </p>
          <p xml:id="i-7ufoAUY9odimLb3wvX9zBL">
            Vi föreslår också att ett hissbidrag inrättas samt att Arbetsmiljöverket
            ska kunna anställa tillgänglighetskonsulter för att arbeta med
            informations- och inspektionsarbete samt ge handfasta råd till
            arbetsgivare för hur man når målen om skälig tillgänglighetsnivå
            på arbetsplatser. Dessa satsningar ingår i Vänsterpartiets budgetmotion.
          </p>
          <head type="h2" xml:id="i-M1aGPCNKaN2ahRhXj4UUsF">
            4.2 Krav på tillgänglighet vid offentlig upphandling
          </head>
          <p xml:id="i-UCUNxcqX3BRSpjxLPmZ6qx">
            Ytterligare sätt att påskynda tillgänglighetsanpassningen i den
            privata sektorn är att se till att det ställs krav på tillgänglighet
            i all offentlig upphandling. I dag går det att ställa krav på
            tillgänglighet i de tekniska specifikationerna vid upphandling
            av byggentreprenader och -koncessioner samt varor och tjänster.
            Vi anser därför, i likhet med funktionshinderrörelsen, att lagen
            om offentlig upphandling måste kompletteras med en bestämmelse
            så att det också blir möjligt att ställa krav på tillgänglighet
            vid upphandling av tjänster och system för information och kommunikation.
            Dessutom bör det också vara obligatoriskt att lämna information
            om den upphandlade varans eller tjänstens tillgänglighet.
          </p>
          <p xml:id="i-SHpiUy47zMs31hmhhLgEGz">
            Upphandlingsutredningen har i sitt slutbetänkande Goda affärer
            En strategi för hållbar offentlig upphandling (SOU 2013:12) lämnat
            en rekommendation om hur genomtänkta och väl utformade sociala
            krav vid upphandling kan göra skillnad när det gäller att bidra
            till samhälleliga mål som antidiskriminering, ökad respekt för
            grundläggande rättigheter, ökad tillgänglighet m.m. Vi förutsätter
            att regeringen tar till sig denna rekommendation och snarast återkommer
            med ett konkret förslag om att det ska ställas krav på tillgänglighet
            vid offentlig upphandling.
          </p>
          <head type="h1" xml:id="i-44iLcwpM3JEaQA6ScRzLtE">
            5 Personlig assistans – en rättighetsfråga
          </head>
          <p xml:id="i-YmEMTNLAYEn283bBpV5Sd">
            En av grundtankarna med personlig assistans är att personer med
            funktionsnedsättning ska ha samma möjligheter som personer utan
            funktionsnedsättning att få leva det liv som de vill leva. Personlig
            assistans har förbättrat livskvaliteten enormt för många och är
            en av de viktigaste jämlikhetsreformerna i Sveriges historia.
          </p>
          <p xml:id="i-PRmQrpTBXmgdUZvDWPiPxJ">
            I FN-konventionen om mänskliga rättigheter för personer med funktionsnedsättning
            fastslås rätten till självbestämmande och rätten att kunna delta
            i samhället. Personlig assistans är en av de serviceformer som
            FN-konventionen beskriver som en rättighet. Målet med service
            som personlig assistans är inkludering och deltagande i samhället.
            Det handlar alltså om en rättighet som sträcker sig långt utöver
            rätten att få hjälp med dusch, påklädning och andra liknande ting.
            Det handlar om en rätt till personlig assistans som skapar full
            delaktighet – med andra ord rätt till medborgarskap.
          </p>
          <p xml:id="i-B1PocH6Psp12XbbtJAwQmm">
            FN-konventionens rättighet till service hör till de s.k. ekonomiska,
            sociala och kulturella rättigheterna. När det gäller dessa rättigheter
            finns det inte en absolut rätt till dem, utan hur de garanteras
            är beroende av landets resurser. Men i konventionen anges: Med
            avseende på ekonomiska, sociala och kulturella rättigheter åtar
            sig varje konventionsstat att vidta åtgärder och till fullo utnyttja
            sina tillgängliga resurser. Sverige har alltså ett ansvar att
            maximalt använda sina resurser för att se till att rättigheterna
            blir verklighet.
          </p>
          <p xml:id="i-LBcFrYnqRodb83apmMJkUN">
            I en rapport om assistansersättningens samhällsekonomiska effekter
            (Socialstyrelsen, 2008-131-27) finner Socialstyrelsen att personlig
            assistans också är en samhällsekonomiskt kostnadseffektiv insats
            som borde utökas till fler personer.
          </p>
          <head type="h2" xml:id="i-N2A6erCdr25QXn6LxnoRxk">
            5.1 Besparingstrenden
          </head>
          <p xml:id="i-KdcR7VewyasfUdMxQMm4aW">
            LSS-kommittén har sett över lagstiftningen och lämnat förslag
            i sitt slutbetänkande Möjlighet att leva som andra (SOU 2008:77).
            Samtidigt som det finns vissa bra förslag i utredningen har alltför
            många av förslagen sin grund i att man vill spara pengar. Generellt
            sett ser Vänsterpartiet inte stora möjligheter till det om man
            samtidigt ska uppfylla Sveriges åtaganden om rättigheter för personer
            med funktionsnedsättning, vilket vi tveklöst måste göra.
          </p>
          <p xml:id="i-FaRCbiuENVDiv1VTER3QyE">
            I både utredningen och den följande propositionen från regeringen
            (Personlig assistans och andra insatser – Åtgärder för ökad kvalitet
            och trygghet, prop. 2009/10:176) ses kostnadsutvecklingen som
            ett stort problem när det gäller personlig assistans. Regeringen
            skriver att den ser dämpande av kostnader som en av fyra principiella
            utgångspunkter i politiken kring personlig assistans. I propositionen
            skriver regeringen att kostnadsutvecklingen ska uppmärksammas
            nu och även fortsättningsvis. Den skriver vidare att möjligheter
            att dämpa kostnadsutvecklingen måste övervägas, vilket är en tydlig
            signal till ansvariga myndigheter.
          </p>
          <p xml:id="i-3TRCF7Wcp3k3U5kDLKRcif">
            Vi anser att den personliga assistansen inte ska kosta mer än
            nödvändigt, men för Vänsterpartiet är inte kostnadsdämpning en
            principiell utgångspunkt i sammanhanget utan rätten till en god
            personlig assistans ska stå i fokus.
          </p>
          <head type="h2" xml:id="i-8gDynmNe64ReHDeQTv6ze7">
            5.2 Akuta behov av lagändringar
          </head>
          <p xml:id="i-URUmrSmYR5QEJJdbph7DTJ">
            Det stora och akuta problemet när det gäller personlig assistans
            i dag är den utveckling av Försäkringskassans bedömningar av begreppet
            grundläggande behov, som påbörjats utan politiska beslut.
          </p>
          <p xml:id="i-5JHUR6ggp4rHSvjoq3eHZq">
            Till de grundläggande behoven räknas: hjälp med personlig hygien,
            hjälp med måltider, hjälp med att klä av och på sig, hjälp med
            att kommunicera med andra och annan hjälp som förutsätter ingående
            kunskaper om den som har funktionsnedsättningen. För att vara
            berättigad till assistansersättning måste dessa grundläggande
            behov av assistans bedömas kräva assistans minst 20 timmar per
            vecka.
          </p>
          <p xml:id="i-NmrbnyV8no9wSRp83EGq4d">
            Försäkringskassans bedömningar har på senare år skärpts på ett
            orimligt sätt som vi anser inte står i överensstämmelse med lagstiftningens
            intentioner. Detta inleddes 2007, men regeringens fokus på kostnadsfrågan
            har gjort att utvecklingen har eskalerat under senare år. Den
            nya linjen innebär att endast integritetskänsliga delar i de grundläggande
            behoven ska räknas när det ska avgöras om en persons grundläggande
            behov uppgår till minst 20 timmar per vecka. Ett exempel som ofta
            nämns och tillämpas i verkligheten är att Försäkringskassan inte
            längre anser att det föreligger ett för assistansersättning grundläggande
            behov vid måltider i de fall man själv kan föra mat till munnen,
            även om funktionsnedsättningen innebär att man inte själv kan
            skära, tillreda eller plocka fram maten. Ett annat exempel är
            att det inte räknas in i grundläggande behov att kunna tvätta
            sitt eget hår, utan Försäkringskassan räknar endast in assistansbehov
            vid toalettbesök och att kunna tvätta sig i övrigt vid bedömningen
            om huruvida man kan sköta sin hygien.
          </p>
          <p xml:id="i-269GTJh3uWWqd7pjKXFNgc">
            Försäkringskassans nya bedömningslinje bekräftades 2009 av en
            dom i vad som då hette Regeringsrätten, nu Högsta förvaltningsdomstolen.
            I domen nekas en strokedrabbad man som är förlamad och sitter
            i rullstol assistans. Ett motiv till detta var att han kunde äta
            själv och därför inte hade de grundläggande behov av hjälp som
            skulle berättiga till assistansersättning. Följden av domen har
            blivit en mycket snävare och mer mekanisk bedömning av vad som
            kan ge rätt till assistans.
          </p>
          <p xml:id="i-82BdrbchpsLTepCaLiKi9d">
            De skärpta bedömningarna har lett till att många helt blivit
            av med sin assistansersättning och utvecklingen går allt snabbare.
            År 2012 hamnade 286 tidigare assistansberättigade under 20-timmarsgränsen
            vid omprövningar och sedan 2007 är det drygt 1 100 personer som
            har förlorat sin assistans.
          </p>
          <p xml:id="i-ViBK1MLTkDEwBNwJs6mLMj">
            Försäkringskassan har haft i uppdrag att rapportera till regeringen
            om sitt arbete när det gäller bedömningar av grundläggande behov.
            En sådan rapport kom också under sommaren 2011. Rapporten berör
            dock inte alls de problem som många beskrivit. I stället är inriktningen
            att gå vidare på den inslagna linjen när det gäller grundläggande
            behov samt att ta fram metoder för att på ett mer enhetligt sätt
            kunna bedöma övriga behov som kan berättiga till assistans.
          </p>
          <p xml:id="i-M6QM8i9ifMREzFqmrRGWEZ">
            Socialstyrelsen har samtidigt haft i uppdrag att i samarbete
            med Försäkringskassan utarbeta en metod för att bedöma grundläggande
            behov av assistans, ett s.k. behovsbedömningsinstrument. Ett första
            försök till detta utsattes för omfattande kritik p.g.a. de frågor
            som handläggarna skulle ställa till dem som ansökte om assistans.
            Frågorna uppfattades som mycket integritetskränkande. Det gjordes
            då ett nytt försök att ta fram ett behovsbedömningsinstrument
            och det används av Försäkringskassan sedan december 2012. Det
            kommer nu allt fler berättelser om att behovsbedömningen är väldigt
            detaljerad, integritetskränkande och alltför fyrkantig. Att bara
            mäta aktiv tid har blivit vanligare och omöjliggör då möjligheten
            att kunna leva som andra och orsakar omöjliga arbetsscheman för
            den personlige assistenten. Många människor lever med oro inför
            omprövningen av assistansen. Antalet beviljade timmar per person
            stiger, men detta gäller dem med de mest omfattande funktionsnedsättningarna.
            Andra som tidigare haft en självklar rätt till assistans blir
            av med timmar eller känner oro inför sin omprövning.
          </p>
          <p xml:id="i-HpmkvAUNM6bm78MsMPeXtp">
            År 2009 tog socialutskottet del av den oro som många då kände
            när det gäller risken för att bli av med assistanstimmar och att
            vid bedömningarna få sitt liv kartlagt i detalj genom integritetskänsliga
            frågor. Efter förslag från utskottet antog riksdagen ett tillkännagivande
            som innebar att regeringen skulle följa frågan om bedömningar
            av grundläggande behov noggrant och återkomma till riksdagen efter
            att Försäkringskassan och Socialstyrelsen hade utfört de ovan
            nämnda uppdragen. Både Försäkringskassan och Socialstyrelsen har
            nu redovisat sina uppdrag. Detta till trots valde utskottet att
            avvakta Inspektionens för socialförsäkring (Isf) redovisning av
            uppdraget att analysera det årliga utfallet för Försäkringskassans
            beslut vid prövning av nya ansökningar och tvåårsomprövningar
            och utvecklingen av dem. Isf ska också analysera vilka assistansberättigade
            personer som mister respektive får utökad assistans och vilka
            andra stödinsatser som ges. I utskottets tillkännagivande begärdes
            att frågan skulle hanteras skyndsamt och att Isf skulle delredovisa
            sina slutsatser i december 2012. Regeringen skulle därefter skyndsamt
            återkomma med sin bedömning av huruvida åtgärder behövdes för
            att upprätthålla intentionerna i LSS. Isf var inte färdigt med
            sitt uppdrag till december 2012, utan presentationen av slutredovisningen
            sköts upp till efter valet 2014. Vänsterpartiet valde i det läget
            att som enda parti stå fast vid kravet på förtydligande av LSS.
          </p>
          <p xml:id="i-MXvD4zK6zuMg8pLWs18RdF">
            Det är orimligt att regeringen skjuter på frågan på detta sätt.
            Det skulle vara fullt möjligt att ta fram ett underlag innan riksdagsvalet
            2014. I Isf:s delrapport (2012:18) konstateras att från 2007 har
            antalet nybeviljade assistansersättningar minskat och avslagen
            ökat. Fler har också förlorat sin ersättning vid omprövning. Orsaken
            är, menar Isf, troligen Försäkringskassans omtolkning av begreppet
            grundläggande behov, som även har fått stöd av Regeringsrätten
            – en ganska självklar slutsats och frågan behöver knappast utredas
            ända till oktober 2014.
          </p>
          <p xml:id="i-J8JgCDoHTk7hQNVbM6pnRk">
            För de personer som blir av med sin assistansersättning innebär
            det ofta en personlig katastrof. Möjligheterna att leva ett liv
            som andras begränsas påtagligt, trots uppenbara behov av assistans
            som tidigare hade lagstöd. Många görs beroende av anhöriga. Denna
            nya praxis stämmer inte överens med de åtaganden Sverige har enligt
            FN:s konvention om rättigheter för personer med funktionsnedsättning.
          </p>
          <p xml:id="i-CwyCLXHSHhqtPdKkEB6NJi">
            Det är klarlagt att det är en förändrad tolkning av lagstiftningen
            som ligger bakom de senaste årens utveckling. Eftersom tolkningen
            slagits fast som gällande rätt av Regeringsrätten krävs lagändringar
            för att vända utvecklingen. Därför bör regeringen skyndsamt lägga
            fram förslag till ändring av 9 a § lagen (1993:387) om stöd och
            service till vissa funktionshindrade, så att man uppfyller ursprungsintentionerna
            i LSS om möjligheten att leva ett liv som andra. Detta bör riksdagen
            som sin mening ge regeringen till känna.
          </p>
          <head type="h2" xml:id="i-QFxznvqaZSYQWGnqSVfPvP">
            5.3 Undanröj hinder för arbete och föräldraskap
          </head>
          <p xml:id="i-6Pz3vE8b51ANZ8yqtvu8aq">
            Assistansberättigades rätt att arbeta och vara föräldrar är inte
            tillräckligt tydliga i lagstiftningen i dag, men det är ändå så
            att personlig assistans har möjliggjort arbete och aktivt föräldraskap
            för många. Om de som förlorar sin personliga assistans i stället
            görs beroende av hemtjänst innebär det att föräldrar som behöver
            hjälp till och från miljöer utomhus inte kan få det. Det finns
            väldigt små möjligheter att inom ramen för hemtjänsten vara med
            sina barn i lekparker, gå i skog och mark, besöka nöjesfält m.m.
            – eller för den delen att följa med sina barn när de är i behov
            av sjukvård. I barnkonventionen är det tydligt att barn inte får
            diskrimineras p.g.a. att föräldrarna har funktionsnedsättningar.
          </p>
          <p xml:id="i-HdBmCriQZPyt9CSc8n7dmz">
            När det gäller arbete är personlig assistans i många fall en
            förutsättning för att kunna arbeta och kan dessutom utgöra skillnaden
            mellan att kunna arbeta heltid och/eller att inte kunna arbeta
            alls, med ohälsa och sämre självkänsla som följd. Den som blir
            av med sin assistansersättning kan därför få betala ett högt pris
            både ekonomiskt och socialt.
          </p>
          <p xml:id="i-WeMUULWUeQL3fUeBqyC2yJ">
            Det finns exempel på människor som har fått erbjudande om arbete
            på annan ort än bostadsorten och därför skulle behöva pendla.
            Assistansersättningen täcker inte assistans i samband med resor
            eller assistentens uppehälle på arbetsorten. Valet blir att tacka
            nej till jobbet, flytta eller betala assistanskostnaderna ur egen
            ficka.
          </p>
          <p xml:id="i-LmyxfWLHwM2taf1FdxDWxn">
            I Högsta förvaltningsdomstolens prejudicerande dom från 2009
            om vad som räknas som grundläggande behov sågs det som en nackdel
            för mannen att han arbetade som forskare 30 timmar i veckan. Rätten
            menade att det talade mot att han skulle ha behov av kvalificerad
            hjälp.
          </p>
          <p xml:id="i-Gn6B9snJ787jCEdYXwc1ym">
            Denna typ av hinder i regelverken för assistans måste tas bort.
            När hindren innebär att man måste tacka nej till ett arbete är
            det tydligt att hindret kan vara negativt ur ett samhällsekonomiskt
            perspektiv. Samhället bör göra allt för att alla ska ha lika stora
            möjligheter att arbeta och vara aktiva föräldrar. Tyvärr kvarstår
            många hinder för detta och en del av dem kan ha ganska enkla lösningar.
            Regeringen bör därför låta utreda om regelverken för personlig
            assistans är ändamålsenligt utformade för att möjliggöra arbete
            och aktivt föräldraskap. Detta bör riksdagen som sin mening ge
            regeringen till känna.
          </p>
          <head type="h2" xml:id="i-UUwWPQBuoBDTF1m59PoWao">
            5.4 Förslag om ökad säkerhet vid beslut om och utbetalning av
            assistansersättning
          </head>
          <p xml:id="i-JjBNsNyNZJK4NrW9VBg4Uu">
            Regeringen lämnade i budgetpropositionen för 2013 förslag för
            att minska fusket med assistansersättningen. Förslagen bygger
            på betänkandet Åtgärder mot fusk och felaktigheter med assistansersättning
            (SOU 2012:6).
          </p>
          <p xml:id="i-7hAXXwo82QjxS4odbgw3ux">
            En del av utredningens förslag har väckt starka reaktioner från
            dem som själva använder assistans, funktionshindersrörelsen och
            anordnare av personlig assistans. Handikappförbunden har i sitt
            remissvar framfört stark kritik mot att de inte varit aktivt involverade
            i utredningens arbete. Vänsterpartiet anser att det är mycket
            viktigt att personer med funktionsnedsättning genom sina intresseorganisationer
            aktivt kan delta i utredningar som berör deras liv och vardag.
            Utredningens remisstid var kort och sällan har en proposition
            presenterats så snabbt. Remisstiden gick ut den 25 april 2012
            och regeringens förslag lades direkt i budgetpropositionen den
            20 september samma år.
          </p>
          <p xml:id="i-W6w8b683rusLH99TSjxzky">
            Fusk med assistansersättningar ska självklart inte förekomma
            eftersom det urholkar reformens legitimitet. Skattepengar till
            assistans ska gå till det de är avsedda för. Den som misstänks
            ha begått en olaglighet ska följaktligen också polisanmälas.
          </p>
          <p xml:id="i-CbxpkdEnU15cuBRRF7K8TY">
            Men i utredningen saknas ett bra underlag som beskriver hur stora
            de felaktiga betalningarna inom assistansersättningen är. I utredningen
            uppskattas att 9–15 procent av all utbetald ersättning beror på
            fusk och felaktiga utbetalningar utan att det finns ett ordentligt
            faktaunderlag. Men att siffrorna skulle vara så här höga har ifrågasatts
            av bl.a. Försäkringskassan.
          </p>
          <p xml:id="i-4evSBz5Ar6dU2jdf88mjPW">
            Trots det bräckliga underlaget kan vissa av regeringens förslag
            vara motiverade att genomföra, t.ex. att ställa större krav på
            anordnarna, vilket innebär ett ökat skydd för brukarna och en
            högre kvalitet på den personliga assistansen. Andra förslag kan
            Vänsterpartiet inte ställa upp på då de bl.a. inskränker självständigheten
            och integriteten för de människor som har personlig assistans.
          </p>
          <p xml:id="i-2aHQSndhBSftYLJzSdjvgD">
            Regeringen har också valt att inte lägga fram några av de förslag
            som fått mest kritik, som att god man och ställföreträdare inte
            skulle få arbeta som personlig assistent. Det är bra att dessa
            förslag inte har genomförts.
          </p>
          <head type="h3" xml:id="i-ACZLaDBgLqdoqhk9EMuXkj">
            5.4.1 Assistansersättning vid sjukhusvistelse
          </head>
          <p xml:id="i-Ch1sBsFy3pr3x3v8hdF9Zk">
            Försäkringskassan har i sitt svar på ett regeringsuppdrag lämnat
            rapporten Försäkringskassans förslag för minskat krångel där det
            bl.a. föreslås att assistansersättning får lämnas för högst sex
            månader då den ersättningsberättigade vårdas på sjukhus. Enligt
            Försäkringskassan ska detta gälla om den assistansberättigade
            hade assistans redan innan sjukhusvistelsen och under förutsättning
            att den personliga assistenten inte utför sjukvårdande uppgifter
            eller sådan omvårdnad som sjukvårdshuvudmannen ska göra.
          </p>
          <p xml:id="i-3knAXEU758U25r8ZPijRgP">
            Frågan är viktig för de assistansberättigade ur flera aspekter;
            dels p.g.a. att sjukvårdens personal i flera fall inte har den
            personliga kunskap om den assistansberättigade som behövs, dels
            för att det för många assistansberättigade innebär en stor förlust
            om deras personliga assistenter tvingas söka annat arbete under
            den tid de vistas på sjukhus.
          </p>
          <p xml:id="i-RkZCM1ded6BpATyP3Jbjj2">
            Inspektionen för socialförsäkringen bör ges i uppdrag att utreda
            frågan om möjligheten för den enskilde att behålla assistansersättningen
            vid sjukvistelse och redovisa kostnadskonsekvenserna av detta.
            Detta bör riksdagen som sin mening ge regeringen till känna.
          </p>
          <head type="h3" xml:id="i-HtPYbXNLEBvp1stuRoBqTT">
            5.4.2 Studier och arbete utomlands
          </head>
          <p xml:id="i-WcpTfkRnhGNJhBt6T5E81B">
            Även personer som har personlig assistans ska ha samma möjligheter
            som andra att i perioder kunna studera eller arbeta utomlands
            utanför EU- och EES-området. Vi välkomnar därför att regeringen
            instämmer i bedömningen att det ska vara möjligt. Vi känner dock
            en oro att detta kan komma att bedömas alltför restriktivt och
            föreslår därför att tillämpningen på detta område särskilt ska
            följas upp i Ifs utvärdering 2015. Detta bör riksdagen som sin
            mening ge regeringen till känna.
          </p>
          <head type="h3" xml:id="i-WqUuDvegv5uPXquTdvDS8L">
            5.4.3 Närstående som personliga assistenter
          </head>
          <p xml:id="i-UB3A5EQk1v5QqhKTTej8oy">
            Ett av de förslag i utredningen som har väckt mest diskussion
            är att när närstående arbetar som assistenter ska Försäkringskassan,
            kommunen och Socialstyrelsen få göra inspektioner i bostaden.
            För att undvika dessa inspektioner ska de personliga assistenterna
            var anställda av kommunen. Kritikerna mot förslaget menar att
            det inskränker rätten till integritet.
          </p>
          <p xml:id="i-KkfnAbZfh4MbZb45xsvbtS">
            I propositionen framgår det att Försäkringskassan redan har rätt
            att göra besök för att utreda rätten till och omfattningen av
            den personliga assistansen. Nu föreslås att kommunen under samma
            förutsättningar ska få rätt att besöka den insatsberättigade för
            att utreda behovet av assistans. Det handlar inte om att inspektera
            bostaden. Socialstyrelsen föreslås också få rätt att utföra inspektion
            för tillsyn av assistans i bostaden.
          </p>
          <p xml:id="i-KxuDHMbL43rh5Ai5ifPRcn">
            Vänsterpartiet motsätter sig inte detta eftersom vi anser det
            vara viktigt att det finns insyn kring att den enskilde får den
            hjälp hen ska ha. Många med mycket omfattande funktionsnedsättningar
            har i dag assistans. Många är beroende av närstående och assistenter
            för att kunna kommunicera. I de allra flesta fall gör närstående
            ett enastående jobb som personliga assistenter. Men det förekommer
            också att närståendes intressen går före den assistansberättigade.
            Övergrepp och vanvård förekommer även inom personlig assistans
            precis som inom andra delar av funktionshindersverksamheten.
          </p>
          <p xml:id="i-247fFNr6AQZx3dgXDB98cJ">
            När det gäller våld mot kvinnor är hemmet den farligaste platsen.
            Det gäller även kvinnor med funktionsnedsättning. Vi anser därför
            att det ska finnas möjlighet till insyn och tillsyn med målet
            att den assistansberättigade ska få den hjälp hen behöver. Det
            är en självklarhet för oss att den som har personlig assistans
            deltar aktivt i samhällslivet och många gånger inte befinner sig
            i hemmet. Likaså att man när man har skäl för det ska ha möjlighet
            att tacka nej och förlägga besöket till ett senare tillfälle.
            Eftersom åtgärden är integritetskränkande anser vi att det är
            oerhört viktigt att den följs upp och utvärderas. Det är för lång
            tid att vänta till Ifs slutrapportering 2017. En fördjupad utvärdering
            av denna del bör redovisas senast 2015. Detta bör riksdagen som
            sin mening ge regeringen till känna.
          </p>
          <head type="h3" xml:id="i-Mob3jMGkbTzpnbXonsxkKK">
            5.4.4 Uppgiftsskyldighet för anordnare av personlig assistans
          </head>
          <p xml:id="i-NYj3KNY6z4S68ghZUiG3uq">
            Regeringen föreslår att den som är anordnare av assistans ska
            vara skyldig att anmäla ändrade förhållanden som påverkar rätten
            till eller storleken på assistansersättningen. Regeringen sätter
            här fusket före brukarens möjlighet till en självständig assistans
            och en trygg relation till assistenterna. Den personliga assistansen
            är mycket privat och förtroendet mellan brukare och assistent
            är oerhört viktigt.
          </p>
          <p xml:id="i-JvswCxbK7utGYpsq2gdSLD">
            Med detta förslag har vi kommit ifrån grundtanken att den assistansberättigade
            ska kontrollera sin vardag. Som flera remissinstanser har påpekat
            är det dessutom integritetskränkande och frångår principen om
            att bedömningen av assistansbehovet är en fråga mellan myndighetsutövaren
            och den försäkrade. Vi föreslår därför att riksdagen beslutar
            att avskaffa förändringen av 11 kap. 46 § socialförsäkringsbalken,
            gällande ansvar för assistansanordnare att anmäla ändrade förhållanden
            till Försäkringskassan. Detta bör riksdagen besluta.
          </p>
          <head type="h2" xml:id="i-78uxuMJbiEZFb6X5JzXjpo">
            5.5 Timschablonen
          </head>
          <p xml:id="i-4mCgfpKBLv8vPeGUEDGn2x">
            En orsak till ökade kostnader är ersättningssystemets utformning
            i form av en timschablon, vilket både Försäkringskassan och Inspektionen
            för socialförsäkringen har påpekat. Den senare myndigheten har
            i rapporten Assistansmarknaden (rapport 2012:12) visat att ersättningens
            utformning ger privata assistansanordnare en marginal på i genomsnitt
            54 kronor per timme. Totalt överkompenseras de privata företagen
            med drygt 2 miljarder kronor per år. Samtidigt är ersättningen
            för låg för många kommuner eftersom kollektivavtal om exempelvis
            arbetstider och rätt till heltid gör att personalkostnaderna är
            högre än vad som erhålls via assistansersättningen. Det är därför
            bra att regeringen har utsett en särskild utredare som ska se
            över ersättningen för personlig assistans. Samtidigt vill vi påpeka
            nödvändigheten av att intresseorganisationerna aktivt kan medverka
            i detta arbete. En förändring av timschablonen får inte leda till
            en sämre personlig assistans för användarna, eller non-profit-anordnarna
            vare sig de är kommunerna eller andra anordnare som kooperativ
            eller motsvarande. Förslaget bör också leda till förbättrade anställningsvillkor
            för de personliga assistenterna.
          </p>
          <head type="h1" xml:id="i-YL9xkuv7G2iFn7U5ZRZSJm">
            6 Ledsagning
          </head>
          <p xml:id="i-8PJSDRRbMvXr8Fm6yUBrhw">
            Ledsagning kan ges både enligt lagen om stöd och service till
            vissa funktionshindrade (LSS) och socialtjänstlagen (SoL). Insatsen
            kan erbjudas för dem som själva har svårt att komma ut för att
            träffa vänner, ägna sig åt fritidsaktiviteter eller delta i samhällslivet
            på olika sätt. Det kan t.ex. handla om personer som har synskador
            eller på annat sätt har nedsatt orienteringsförmåga. Möjligheten
            att få ledsagning är mycket viktig för att bryta isoleringen för
            personer med funktionsnedsättning.
          </p>
          <p xml:id="i-EuydFHdfxSzumUUNNnUDgY">
            Socialstyrelsen har kartlagt kommunernas tillämpning av lagstiftningen.
            (Se rapporten Ledsagning enligt LSS och SoL – Kartläggning av
            kommunernas insatser 2010, artikelnummer 2011-3-49.) Rapporten
            ger en oroande bild av hur möjligheterna att få ledsagning ser
            alltför olika ut, i många fall begränsas allt mer och i vissa
            fall kostar mycket för den enskilde.
          </p>
          <head type="h2" xml:id="i-7o3mhVaTaMo3A6SCbE2ZAT">
            6.1 Förtydliga lagstiftningen om ledsagarservice enligt LSS
          </head>
          <p xml:id="i-As8RQFyiEZccko3TGGDxCX">
            Något som uppmärksammats under året är att flera kommuner tvingat
            brukaren att betala kostnaden för ledsagarens resor och entréavgifter.
            Denna linje har fått stöd av Högsta förvaltningsdomstolen.
          </p>
          <p xml:id="i-W2UmkpsDrWh8tsXBUNenbL">
            Ledsagarservice enligt LSS ska vara en rättighet som ska erbjudas
            på ett sätt som gör att brukaren ska kunna leva ett så normalt
            liv som möjligt och utan merkostnader. Socialstyrelsen konstaterar
            att i en av fyra kommuner har man satt begränsningar för rätten
            till ledsagning på ett sätt som saknar stöd i lagen. Det kan handla
            om begränsningar i antalet timmar man kan få och vilka aktiviteter
            som omfattas. Lagstiftningen om ledsagarservice enligt LSS bör
            därför förtydligas. Detta bör riksdagen som sin mening ge regeringen
            till känna.
          </p>
          <p xml:id="i-GyUMFMpETQC6J2PWNMTBZ3">
            En annan problematik är att det har blivit allt svårare just
            för personer med grava synskador att få sina ansökningar om ledsagarservice
            beviljade. Allt fler kommuner anser att grav synskada inte längre
            ingår i de funktionsnedsättningar som ska ge rätt till stöd enligt
            LSS. Den tolkningen har dessutom fått stöd i domstol.
          </p>
          <p xml:id="i-5kd8KF6L2gpTAATDYnbSQU">
            Det kan visserligen finnas möjlighet att i stället få ledsagning
            beviljad i enlighet med socialtjänstlagen (SoL). Nackdelen är
            då att insatserna kan kosta pengar, till skillnad från de insatser
            som beslutas enligt LSS, vilka är avgiftsfria. En majoritet av
            kommunerna (62 procent) tar ut sådana avgifter, enligt uppgifter
            från Socialstyrelsen. Hur höga taxorna är varierar, men vanligast
            är att det är samma timtaxa som hemtjänstavgiften.
          </p>
          <p xml:id="i-2Mq4CC93CXcg1TtXFofUzf">
            Regeringen bör därför återkomma med ett förtydligande av LSS
            så att personer med grava synskador åter kan få rätt till ledsagning.
            Särskilt som det står i förarbetena till LSS (prop. 1992/93:159
            s. 55 och 168) att personer med grava synskador är exempel på
            den personkrets som ska ha rätt till stöd och service enligt denna
            lag. Detta bör riksdagen som sin mening ge regeringen till känna.
          </p>
          <head type="h2" xml:id="i-J88pNc625WmBmWW67A2YVg">
            6.2 Ta fram nationella riktlinjer för ledsagning
          </head>
          <p xml:id="i-VMGWtyJJEXaykgdq51gbkh">
            Socialstyrelsen konstaterar att kvaliteten och organisationen
            kring ledsagning varierar stort över landet. Detta gäller ledsagning
            enligt både LSS och SoL. För att inte levnadsvillkoren för personer
            med funktionsnedsättningar ska skilja sig åt i alltför stor utsträckning
            beroende på var man bor, behöver det också tas fram nationella
            riktlinjer. Socialstyrelsen bör få ett sådant uppdrag. Detta bör
            riksdagen som sin mening ge regeringen till känna.
          </p>
          <head type="h2" xml:id="i-HVg2n6e4gyZ8NRST1W4rUc">
            6.3 Avgifter ska inte hindra någon att få ledsagning
          </head>
          <p xml:id="i-EBBzfqZkJ261HMEZPymzsM">
            Något som länge uppmärksammats är den spretiga situationen när
            det gäller avgifter för ledsagning enligt SoL. I 92 kommuner erbjuds
            gratis ledsagning, i övriga varierar avgiften stort. I vissa fall
            tar man ut fastställda belopp på mellan 230 och 400 kronor per
            månad, men vanligare är att man tar ut en avgift per tillfälle,
            som beräknas på olika sätt beroende på kommun. I de kommuner som
            tar ut avgift per tillfälle räknas dock insatsen in i avgiftssystemet
            för hemtjänst och man tillämpar taket på 1 780 kr per månad, som
            gäller i hemtjänsten i hela landet.
          </p>
          <p xml:id="i-ApgtkUGqJABuXu2ZgnxZEB">
            Det är ett problem att avgiftssystemen och därmed levnadsvillkoren
            ser så olika ut beroende på var man bor. I kommuner med höga avgifter
            kan den enskildes ekonomi avgöra om man har råd att ansöka om
            ledsagning, något som rimmar illa med principen att man inte ska
            drabbas av merkostnader p.g.a. sin funktionsnedsättning. Regeringen
            bör utreda frågan om en mer enhetlig avgiftssättning för ledsagning
            enligt SoL. Detta bör riksdagen som sin mening ge regeringen till
            känna.
          </p>
          <head type="h1" xml:id="i-S9R8F7NQiydMfhZwvz9Ggk">
            7 Rätten till tolk
          </head>
          <p xml:id="i-AAaaGC7PhaRmPXHyPA579M">
            Frågan om tolk är oerhört viktig för döva, hörselskadade, dövblinda
            och deras anhöriga. Tolktjänsten ska tillvarata brukarnas rätt
            till kommunikation, yttrandefrihet, delaktighet och tillgänglighet,
            i arbetsliv, vardagsliv, inom utbildning och det allmänna samhällslivet.
            Det kan handla om möjligheten att kunna få gå sin drömutbildning,
            att kunna ha det jobb man vill ha eller att få välja den tolk
            man känner sig mest trygg med till sin behandling av bröstcancer.
            Detta är bara några exempel på hur vardagen för döva, hörselskadade,
            dövblinda och anhöriga påverkas av tillgång till tolk, men det
            finns många fler. Tillgänglighet för döva och hörselskadade förutsätter
            väl fungerande tolkservice. I dag ställs döva utan tolk p.g.a.
            brist på medel eller oklarheter om vilken instans som ska stå
            för tolkkostnaden. Landstingens olika ekonomier och prioriteringar
            och det oklara regelverket gör att tolktjänsten varierar kraftigt
            i olika delar av landet. Tolkning för fritid och rekreation prioriteras
            lågt, i vissa landsting prioriteras det bort helt och hållet.
            Detta drabbar döva hårt, eftersom de utestängs från möjligheten
            att delta i fritidsaktiviteter. Det är alltså beroende av i vilket
            landsting man bor om man har bra tolkservice eller inte.
          </p>
          <p xml:id="i-QspHLe5MqmvovukP9GWTFf">
            Mot den bakgrunden tillsattes en utredningen 2010, Tolktjänstutredningen,
            som arbetade i nära samarbete med expertgrupp och referensgrupp
            under 2011. Tolktjänstutredningen lämnade i december 2011 ett
            betänkande där man bl.a. föreslår att en ny statlig tolktjänstmyndighet
            inrättas med nationellt ansvar för tolkverksamheten för döva,
            hörselskadade, vuxendöva och personer med dövblindhet för att
            göra det lättare för alla tolkanvändare.
          </p>
          <p xml:id="i-6QXcxSQA3d2FKNFbwqkeq1">
            Utredningen skickades aldrig ut på remiss. Efter starka påtryckningar
            från brukarorganisationerna verkar det nu röra sig i frågan om
            än långsamt. Ansvarig minister, Maria Larsson, meddelade i anslutning
            till en interpellationsdebatt i riksdagen att målet är att regeringen
            ska lägga fram ett lagförslag under nästa år och att komma till
            skott i frågan om tolktjänst före 2015. Det ligger långt ifrån
            utredarens förslag att en ny tolktjänstmyndighet borde inleda
            sin verksamhet senast 1 januari 2014.
          </p>
          <p xml:id="i-BU46cSramQo7zj14oVVEDd">
            Tolktjänstutredningen föreslår en ny lag om tolktjänst till barndomsdöva,
            vuxendöva, hörselskadade och personer med dövblindhet. Den föreslagna
            lagen är utformad som en skyldighetslag och innehåller bestämmelser
            om tolktjänstmyndighetens skyldighet att erbjuda de primära tolkanvändarna
            tolktjänst inom vissa angivna samhällsområden. Bestämmelsen om
            vardagstolkning i 3 b § HSL ska upphöra att gälla. Tolktjänstmyndigheten
            får erbjuda tolktjänst i situationer av privat karaktär, för att
            utöva fritidsintressen, för att delta i föreningslivet, vid kontakter
            med hälso- och sjukvården och i arbetslivet. Utredningen föreslår
            att en ny statlig myndighet bildas – Tolktjänstmyndigheten.
          </p>
          <p xml:id="i-GhnNH3wetxuQB3oGKyY6Py">
            Förslaget innebär att huvudansvaret för att erbjuda tolktjänst
            till barndomsdöva, vuxendöva, hörselskadade och personer med dövblindhet
            överförs från landstingen till staten.
          </p>
          <p xml:id="i-FWWMv5nRE7uhEpduv7dHwm">
            Tolktjänstmyndighetens huvuduppgift ska vara att förmedla och
            utföra tolktjänst. I uppdraget att förmedla tolktjänst ska ingå
            att nationellt och regionalt samordna och koordinera tolkuppdrag
            utifrån aktuella behov och efterfrågan i olika delar av landet.
          </p>
          <p xml:id="i-7swtD1ha9Qus5vgbyWVBZU">
            Tolktjänsten ska utföras genom anställda tolkar eller upphandlade.
            I konsekvens med att myndigheten ges ett ansvar för tolktjänst
            i arbetslivet föreslås att Arbetsförmedlingens stöd till tolkkostnader
            i arbetslivet upphör. Tolktjänst i arbetslivet ska omfatta både
            arbetstagare och företagare.
          </p>
          <p xml:id="i-T7nJBcbFwfUFP8kbGR3gFC">
            Utredningen förslår att de pengar som i dag finns på olika håll
            för att finansiera tolkning slås samman för att finansiera den
            nya myndigheten och tolkverksamheten. Vänsterpartiet anser att
            tolkutredningens förslag i huvudsak är bra men är oroat över att
            frågan fått ligga i långbänk så länge. Det viktigaste nu är att
            få ett samlat förslag om likvärdig och god tolkning på statlig
            nivå under lämplig myndighet. Regeringen bör därför skyndsamt
            komma till riksdagen med ett förslag på en tolktjänstreform enligt
            ovan. Detta bör riksdagen som sin mening ge regeringen till känna.
          </p>
          <head type="h1" xml:id="i-3KmdTiHc4seqcXnnxcRX8V">
            8 Alla tjänar på förskrivning av hjälpmedel
          </head>
          <p xml:id="i-WP88EZSgWBHDgZnFgYbBxq">
            Det är i många fall helt avgörande för livskvalitet och delaktighet
            i samhället för en person med funktionsnedsättning att de hjälpmedel
            som behövs tillhandahålls. Kostnaderna för hjälpmedel överdrivs
            ofta om man ser till de positiva effekter de har för hälsa och
            livskvalitet samt de ekonomiska vinster samhället faktiskt gör
            när hjälpmedlen bidrar till självständighet och självbestämmande.
            Hjälpmedelsinstitutet har t.ex. konstaterat att hjälpmedel till
            en person med en psykisk funktionsnedsättning ger en ekonomisk
            vinst för staten på omkring 23 000 kronor på fem års sikt. Om
            hjälpmedlet hjälper någon till arbete sparas statens kostnader
            för hjälpmedlen in på bara ett år, samtidigt som den enskilde
            individen förstås får en avsevärt bättre ekonomi och höjd livskvalitet.
          </p>
          <p xml:id="i-287fLRrooeKHfrSwVVGbxS">
            Trots hjälpmedlens positiva effekter har regelverken snävats
            åt runtom i landet. Förskrivningen har blivit mer restriktiv,
            hjälpmedel har försvunnit ur sortimentet och kostnader har lagts
            över på individen. Orsaken har varit att kommuner och landsting
            tvingats pressa ner kortsiktiga kostnader för att få budgeten
            att gå ihop. Återigen visar det sig att regeringens val att sänka
            skatter i stället för att satsa pengar på välfärden i kommuner
            och landsting får konsekvenser i människors vardag.
          </p>
          <head type="h2" xml:id="i-6bb7QuXEXt3tz7zAACzXb1">
            8.1 Fritt val – samhället skjuter ifrån sig ansvaret
          </head>
          <p xml:id="i-FHBdoRk2dkcwE8dPr1hEKh">
            En av de mest betydelsefulla förändringarna på hjälpmedelsområdet
            just nu är ett försök med ett valfrihetssystem i några landsting.
            Systemet kallas helt enkelt Fritt val av hjälpmedel. Regeringen
            vill att systemet ska införas i hela landet. Att ge den enskilde
            mer inflytande över valet av hjälpmedel är positivt eftersom det
            skapar bättre förutsättningar att möta vars och ens behov. Många
            har uppfattat utbudet hos de offentliga huvudmännen som alltför
            begränsat. Samtidigt är det tydligt att ansvar lastas över från
            det offentliga till den enskilde. Det nya systemet ställer ännu
            högre krav på opartisk information än tidigare.
          </p>
          <p xml:id="i-NE7TigqPuxexNFUmF8fiqP">
            Det s.k. fria valet av hjälpmedel innebär att brukaren får en
            rekvisition och därefter köper sitt hjälpmedel direkt av leverantören.
            Det innebär att brukaren blir ägare till hjälpmedlet och själv
            får ta det fulla ansvaret för det.
          </p>
          <p xml:id="i-5zmRdbYEgGsbKnDTRxBwBE">
            Det är dessutom konsumentköplagen som reglerar relationen med
            företaget som säljer hjälpmedlet. Som vanlig konsument har man
            rätt att reklamera varan om det är fel på den, men efter sex månader
            är det köparen som måste bevisa att det är ett ursprungligt fel.
            Svårigheter kan dock uppstå att få ett annat tillfälligt hjälpmedel
            i väntan på reparation eller leverans av nytt hjälpmedel. Säljaren
            är visserligen skyldig att lämna fullgoda anvisningar om säkerhet,
            installation och användning, men någon särskild utbildning för
            att få kunskap att utnyttja sitt hjälpmedel till dess fulla potential
            kan köparen knappast räkna med.
          </p>
          <p xml:id="i-7DKjggNTaVaQCdRcX7mkV9">
            Hjälp med modifikationer, service och reparationer kommer att
            kosta extra, allt under förutsättning att företaget finns kvar
            på marknaden och har möjligheter att hjälpa till med det. Annars
            måste brukaren hitta ett annat företag som förhoppningsvis har
            tillräckliga kunskaper om hjälpmedlet för att kunna reparera det.
          </p>
          <p xml:id="i-Vgpwk1MFJg36gfN14JC5dL">
            Priset vid eget val blir inte sällan högre eftersom styckepriset
            kan pressas vid upphandling. Det innebär att brukaren kan få betala
            ur egen ficka eftersom rekvisitionen inte utgår från priset på
            konsumentmarknaden. Särskilt har detta uppmärksammats när det
            gäller hjälpmedel för hörselskadade, detta i ett läge där höga
            kostnader redan sedan tidigare ofta är ett problem för den enskilde
            brukaren, ibland i så hög grad att man avstått från hjälpmedel
            för att man inte har råd. Skillnader i inkomst, försäkringsskydd
            m.m. får med andra ord stor inverkan på enskilda individers valmöjligheter
            vid fritt val. På ett strukturellt plan kan man, precis som på
            andra områden, se att inslag av marknadslösningar i välfärden
            leder till ökade klassklyftor.
          </p>
          <p xml:id="i-BAKP2iekiJf6Q6CpA26AA6">
            Det kommer också att uppstå en okontrollerad andrahandsmarknad
            för begagnade hjälpmedel där funktionen inte alltid kan garanteras.
            Det är enklare att ställa krav på hjälpmedel som är till låns.
            När de återlämnas är hjälpmedelscentralerna skyldiga att säkerhets-
            och funktionstesta samt serva hjälpmedlen innan de lämnas vidare.
            Om de är trasiga och inte kan repareras kasseras de.
          </p>
          <p xml:id="i-TGEbaQkkmVRW4fpXsVR7pS">
            Valfrihetsreformen på hjälpmedelsområdet är precis som regeringens
            andra valfrihetsreformer ett ideologiskt val. Man förlitar sig
            på att marknaden ska lösa alla problem, i stället för att titta
            på hur de offentliga systemen kan förbättras och utvecklas mot
            mer valfrihet. Ansvaret förskjuts från det offentliga till individen.
          </p>
          <p xml:id="i-9GiURVAo91xev1Ay9D7f59">
            Vänsterpartiet föreslår i motion 2013/14:Fi212, Välfärd utan
            vinstintresse, att lagen om valfrihetssystem ska upphävas. Detta
            innebär att vi inte vill att den ska utvidgas till hjälpmedel
            som föreslås i betänkande Hjälpmedel – ökad delaktighet (SOU 2011:77).
          </p>
          <head type="h2" xml:id="i-CFwYBmAvDoFzfvhDp7eiY2">
            8.2 Det ska spela mindre roll var man bor
          </head>
          <p xml:id="i-VcFeEkPmcsJEdp9y4BBD5h">
            Vilka hjälpmedel man har möjlighet att få och vilka kostnader
            detta innebär för den enskilde, varierar mycket över landet. Detta
            är väl känt och man har bl.a. konstaterat detta i SOU 2004:83.
            I och med att hjälpmedel kan ha en så avgörande effekt för en
            persons livskvalitet är det problematiskt att bostadsorten ska
            vara avgörande i så hög grad som i dag.
          </p>
          <p xml:id="i-3y5XzZJQWkfurXroJFstkr">
            Handikappförbunden (HSO) har arbetat med ett särskilt projekt
            om hjälpmedel. Där konstaterar man att det förutom regionala skillnader
            också finns tydliga skillnader mellan vilka hjälpmedel som förskrivs
            till kvinnor respektive till män. Detta beror delvis på att kvinnor
            och män söker olika typer av hjälpmedel, men det konstateras också
            att det finns könsskillnader i hanteringen på de ansvariga myndigheterna.
          </p>
          <p xml:id="i-YaK7ga7ko9NYEuxGcr7D54">
            Staten bör ta ett större ansvar än i dag för att förskrivningen
            av hjälpmedel ska bli mer likvärdig över landet. Att staten har
            ett övergripande ansvar för tillhandahållandet av hjälpmedel anges
            också i FN-konventionen om rättigheter för personer med funktionsnedsättningar.
          </p>
          <p xml:id="i-91kfbWwZ8hm5QGzi9newpt">
            Regeringen bör därför ge Socialstyrelsen i uppdrag att ta fram
            nationella riktlinjer för förskrivning av hjälpmedel. Detta bör
            riksdagen som sin mening ge regeringen till känna.
          </p>
          <head type="h2" xml:id="i-Cxo16CHyZxmRnmMk5xese5">
            8.3 Barns hjälpmedel
          </head>
          <p xml:id="i-29s3GchrhErvvENXYBe3C5">
            Barns behov av hjälpmedel skiljer sig från vuxnas. I takt med
            att barnen växer behöver deras hjälpmedel anpassas och/eller bytas
            ut kontinuerligt. Hjälpmedlen ska också främja deras utveckling.
            Det kräver goda kunskaper om barns utveckling och hur deras individuella
            behov skiftar. För att kunna erbjuda den kompetensen behöver expertkunskap
            om avancerade hjälpmedel för barn och barns hjälpmedelsbehov samlas
            på färre ställen i regionala eller nationella kompetenscentra.
            Regeringen bör därför utreda inrättandet av sådana kompetenscentra.
            Detta bör riksdagen som sin mening ge regeringen till känna.
          </p>
          <p xml:id="i-VGyw6MGocGgMM5iJt5rvxJ">
            En aktiv och meningsfull fritid ska vara en självklar del av
            alla barns liv, vilket bl.a. framgår av barnkonventionen. Det
            är också bra för att motverka fysisk och psykisk ohälsa. I dag
            deltar barn med funktionshinder inte i fritidsaktiviteter i samma
            utsträckning som andra barn. En orsak tycks vara att många inte
            har rätt till subventionerade fritidshjälpmedel. Varje huvudman
            tolkar själv i någon mening vad som är hjälpmedel och till vilka
            syften hjälpmedel beviljas. Det innebär att det finns ett visst
            mått av godtycke i besluten och framför allt gäller det vid beviljandet
            av hjälpmedel för fritidsaktiviteter. Fritidsanläggningar som
            vänder sig till allmänheten ska också erbjuda delaktighet genom
            att ha anpassade redskap som går att låna eller hyra.
          </p>
          <p xml:id="i-SwbijCjQ6BZQgBEhMxcuWa">
            Att leva som andra ska inte vara en fråga om pengar. Principen
            om att funktionsnedsättning inte ska medföra några merkostnader
            måste tillämpas fullt ut när det gäller hjälpmedel. En dator eller
            cykel som har anpassats ska inte kosta mer för användaren än en
            dator eller cykel i standardutförande. Det nuvarande systemet
            för hjälpmedel gör att landstingen själva bestämmer vilka avgifter
            som ska betalas.
          </p>
          <p xml:id="i-RGjLgzfwofCJPtg6m7Sp1e">
            Utifrån vad som anförs ovan bör regeringen ge i uppdrag till
            lämplig myndighet att kartlägga hur situationen ser ut i de olika
            landstingen/regionerna vad gäller hjälpmedel för barn. Kartläggningen
            ska omfatta vilka hjälpmedel barn får, vilka kostnaderna och avgifterna
            är samt vilken kompetens och kunskap som finns om barns behov
            av hjälpmedel och om hjälpmedel för barn. Detta bör riksdagen
            som sin mening ge regeringen till känna.
          </p>
          <head type="h2" xml:id="i-6F9pSLg9zynPC8JexYA6ZB">
            8.4 Minska regelkrånglet
          </head>
          <p xml:id="i-7UsrcnA3KpMqtyX6aKthmN">
            Ett av de allvarligaste problemen på hjälpmedelsområdet är att
            det är svårt att hitta information om vilka hjälpmedel som finns
            och vart man ska vända sig för att få dem. Ett hjälpmedel som
            behövs för den dagliga livsföringen, ett s.k. personligt hjälpmedel,
            ska sökas hos landstinget. Försäkringskassan ansvarar för de hjälpmedel
            som behövs i arbetet. (Mer om Vänsterpartiets politik när det
            gäller arbetshjälpmedel finns att läsa i motion 2013/14:A295,
            Tillgänglighet på arbetsmarknaden.) Vidare ansvarar kommunen för
            bostadsanpassning när hjälpmedel behövs i hemmet. Olika typer
            av hjälpmedel omges av olika regelsystem.
          </p>
          <p xml:id="i-TjXHTAiSXwZqt718599r1o">
            I en av de rapporter som publicerats i HSO:s hjälpmedelsprojekt
            vittnas det om de problem som det uppsplittrade huvudmannaskapet
            medför. Det innebär att en förskrivare av hjälpmedel inte ser
            till helheten i en persons livssituation utan enbart till det
            kompetensområde som finns på den egna myndigheten.
          </p>
          <p xml:id="i-DRx3ikWrZZd4CswbPQJrG3">
            Ett exempel på det är att hjälpmedel som förskrivits för arbetet
            inte självklart får användas på fritiden. Det kan vara ett hörselhjälpmedel
            som utprovats för en arbetssituation. Att det då krävs en ansökan
            om ytterligare ett hörselhjälpmedel för fritiden framstår som
            helt onödig byråkrati som leder till ökade kostnader för både
            samhället och den enskilde.
          </p>
          <p xml:id="i-DMvt6frwSX7UAgdSQHkDY5">
            Många vittnar också om att det kan ta lång tid att få en ansökan
            om hjälpmedel beviljad och få tillgång till sitt hjälpmedel. Det
            är ett särskilt stort problem när det handlar om barn, som påverkas
            mer negativt av långa väntetider då de inte kan leva som andra
            barn.
          </p>
          <p xml:id="i-6971fTv2AndrdWGj2fHiVk">
            Lösningen på dessa problem är att samordna hjälpmedelsförskrivningen
            under en huvudman. Genom tillgängliga hemsidor och annat överskådligt
            informationsmaterial kan denna huvudman enkelt presentera ett
            utbud och hur man går till väga för att ansöka om hjälpmedlen.
            Sannolikt skulle detta också innebära ekonomiska vinster i och
            med att kompetens kan samordnas och dubbelarbete undvikas. Minskad
            byråkrati kan leda till snabbare handläggningsprocesser. Hjälpmedelsförskrivningen
            bör alltså samordnas under en huvudman. Detta bör riksdagen som
            sin mening ge regeringen till känna.
          </p>
          <head type="h1" xml:id="i-URKCgCa7D8SSekpNaPar9K">
            9 Daglig sysselsättning enligt LSS med mera
          </head>
          <p xml:id="i-ALWGwqAraW3uWdQxSHvL5X">
            Daglig verksamhet är den vanligaste insatsen i LSS. Över 30 000
            flickor och pojkar, kvinnor och män har daglig verksamhet. I Socialstyrelsens
            forskningsöversikt Bostad med särskild service och daglig verksamhet
            konstateras att till skillnad mot tidigare generationer med funktionsnedsättningar
            har den unga generationen vuxit upp i ett samhälle präglat av
            delaktighet och integration. Den s.k. integrationsgenerationen
            är ingen homogen grupp. Här finns både unga som gått i särskola
            och unga som tillbringat skoltiden i den ordinarie skolan och
            först senare kommit i kontakt med kommunens insatser till personer
            med funktionsnedsättning. Framför allt i den senare gruppen finns
            en del personer som inte är intresserade av dessa insatser. Anledningen
            är att de inte vill bli klassificerade som funktionshindrade eller
            inte finner att samhällets stöd passar dem, trots att de har svårt
            att klara sig och riskerar att råka illa ut.
          </p>
          <p xml:id="i-8D6L9awdueki7YjhvsnPLE">
            Även när det gäller personer med psykiska funktionsnedsättningar
            ser forskarna en tydlig generationsväxling. Verksamheter som är
            utvecklade för den äldre generationen, ofta med tidigare institutionserfarenhet
            och många med skador till följd av läkemedel, passar inte en yngre
            generation med andra förväntningar. Socialstyrelsen skriver också
            i sin lägesrapport från 2013 att det är mycket ovanligt att människor
            går från daglig verksamhet till arbete.
          </p>
          <p xml:id="i-EyRUGewK8uefSWRxhAuAXe">
            Det måste vara möjligt att pröva på olika former av daglig verksamhet
            och att få välja den dagliga verksamhet man själv är intresserad
            av och att kunna gå vidare till en annan daglig verksamhet. Det
            måste också utvecklas former för att kvinnor och män med lättare
            intellektuella funktionsnedsättningar ska kunna få arbete med
            t.ex. lönebidrag och möjlighet till stöd och handledning. Formerna
            för den dagliga verksamheten behöver moderniseras och utvecklas.
            Lämplig myndighet bör få ett uppdrag att i nära samarbete med
            de berörda och deras intresseorganisationer analysera och komma
            med förslag om utveckling av den dagliga verksamheten. Detta bör
            riksdagen som sin mening ge regeringen till känna.
          </p>
          <p xml:id="i-4756fXoCj6DfiV1fviuj6H">
            Många människor med funktionsnedsättning lever hela livet med
            mycket dålig ekonomi. För att klara kostnader för hyran i gruppboende,
            vardagsutgifter och kunna ha råd med fritidsaktiviteter tvingas
            många gånger anhöriga bidra ekonomiskt varje månad, vilket inte
            är rimligt. Den ekonomiska situationen för människor med funktionsnedsättningar
            bör därför ses över. Detta bör riksdagen som sin mening ge regeringen
            till känna.
          </p>
          <head type="h1" xml:id="i-4wuqdeCTuyoCWMm5gZpj37">
            10 Rätt till daglig verksamhet för människor med psykiska funktionsnedsättningar
          </head>
          <p xml:id="i-HgQv6HnpC3RDP9qwWFgyc8">
            I LSS-utredningen (SOU 2008:77 Möjlighet att leva som andra –
            Ny lag om stöd och service till vissa personer med funktionsnedsättning)
            föreslogs att personer med psykiska funktionsnedsättningar inom
            personkrets 3 ska få rätt till daglig verksamhet. Till skillnad
            från personer som tillhör personkrets 1 och 2 i LSS har personer
            med psykiska funktionsnedsättningar som tillhör personkrets 3
            ingen rätt till daglig sysselsättning enligt LSS. Däremot bedrivs
            det ändå ofta sysselsättningsverksamhet för dessa personer ute
            i kommunerna med stöd i socialtjänstlagen. Självklart är det bättre
            om dessa personer får arbete inom den vanliga arbetsmarknaden,
            men det finns ändå ett stort behov av att öka tillgången till
            daglig verksamhet. En rätt utformad daglig sysselsättning kan
            för en del vara ett första steg mot arbete, medan det för andra
            är en viktig del för att få en så bra vardag som möjligt. En rättighet
            enligt LSS skulle leda till att den dagliga verksamheten skulle
            öka i omfattning och utbud.
          </p>
          <p xml:id="i-7ENxMpge7dBr3uHxKvkLWz">
            Personer med psykisk funktionsnedsättning inom personkrets 3
            bör alltså ges rätt till daglig verksamhet. Detta bör riksdagen
            som sin mening ge regeringen till känna.
          </p>
          <p xml:id="i-13XNUm7L1FzUPdFrrqkJKP">
            Vi finansierar en sådan satsning i vårt förslag till statsbudget.
            Med stöd i LSS-utredningens beräkningar anslår vi 165 miljoner
            kronor 201, 330 miljoner kronor 2015 och 495 miljoner kronor 2016.
          </p>
          <head type="h1" xml:id="i-4EXs8f8ijmo3Hz3iUeBkwz">
            11 Omsorgslyft i handikappomsorgen
          </head>
          <p xml:id="i-WvfJdKmMYKQVRfiEhSasfM">
            Handikappomsorgen behöver en långsiktig satsning på kompetenshöjning.
            Personalen har ofta med sig viktiga kunskaper och erfarenheter
            men saknar utbildning om funktionsnedsättningar. Det finns ett
            stort behov av kontinuerlig kunskapshöjning om olika slags funktionsnedsättningar,
            bemötande, habiliterande och rehabiliterande arbetssätt samt inom
            flera andra områden.
          </p>
          <p xml:id="i-RtCaNPeQ9YYwZvDyGmNDKm">
            Det finns också ett stort behov av fördjupad utbildning av LSS-handläggarna
            och regeringen aviserar i budget för 2014 att den tänker satsa
            på en ny utbildning för handläggare som prövar ansökningar enligt
            LSS-insatser. Det är ytterst angeläget då många handläggare har
            hög arbetsbelastning med alltför många ärenden och inte får den
            handledning och den kompetenssatsning som krävs för arbetet. Vänsterpartiet
            kommer att följa att detta genomförs med tillräckligt god kvalitet.
            Om inte återkommer vi i frågan.
          </p>
          <p xml:id="i-APBvRijwTLN68Z3kjNXZsU">
            Det behöver göras en satsning på kompetenshöjning av personalen
            inom området för funktionsnedsättningar och för år 2014 anslår
            vi 100 miljoner kronor i vår motion 2013/14:So539, Utgiftsområde
            9.
          </p>
          <head type="h1" xml:id="i-K8J9r6tGkv1cXjtojNpQkM">
            12 Kvinnor med funktionsnedsättning
          </head>
          <p xml:id="i-23T5sYVf4ydJCY2VeHhSkH">
            Kvinnor med funktionsnedsättning är en grupp som är dubbelt utsatt,
            dels genom könsmaktsordningen där mannen är norm och kvinnor som
            grupp underordnade män som grupp, dels genom den diskriminering
            som drabbar människor med funktionsnedsättning.
          </p>
          <p xml:id="i-Veqz1Bn4rNnHYjkLk1tNDo">
            I regeringens skrivelse 2009/10:166 Uppföljning av den nationella
            handlingsplanen för handikappolitiken och grunden för en strategi
            framåt, konstateras att pojkar och män med funktionsnedsättning
            tilldelas en större del av samhällets insatser än vad kvinnor
            gör. Detta gäller inom såväl arbetsmarknads- och socialförsäkringsområdena
            som insatser som beviljas enligt SoL (socialtjänstlagen) och LSS
            (lagen om stöd och service till vissa funktionshindrade). Ett
            exempel på detta är att Försäkringskassan betalar ut mer bilstöd
            och assistansersättning till män än till kvinnor.
          </p>
          <p xml:id="i-6ntbG3FWN3xnkXwpnTE7KX">
            I Socialstyrelsens rapport Mot en mer jämställd sjukvård och
            socialtjänst (2008-131-1) har man undersökt beviljandet av insatser
            till personer med funktionsnedsättning ur ett könsperspektiv.
            Särskilt stora är skillnaderna när det gäller LSS-insatser till
            unga, där pojkars andel av insatserna uppgår till nästan två tredjedelar.
            Av samtliga som beviljades LSS-insatser var 56 procent män och
            det fanns en tydlig övervikt åt männens håll när det gällde alla
            typer av LSS-insatser. Enligt Socialstyrelsen är det tveksamt
            om hela överrepresentationen kan förklaras med det faktum att
            det är fler män än kvinnor som tillhör de grupper som har rätt
            till LSS-insatser. Vad gäller SoL-insatser var det fler män som
            beviljades särskilt boende, medan fler kvinnor beviljades hemtjänst.
          </p>
          <p xml:id="i-L3W9mimpBX1UxXEEtV2aeS">
            När det gäller neuropsykiatriska funktionsnedsättningar är män
            överrepresenterade. Den större delen av forskningen och utvecklingen
            av insatser för gruppen har tillägnats män och pojkar. Det har
            konstaterats att situationen för kvinnor och flickor med neuropsykiatriska
            funktionsnedsättningar ofta ser väldigt annorlunda ut, men forskning
            och åtgärder har blivit eftersatta.
          </p>
          <p xml:id="i-PUgCw15QedpwEqj8jkB8fn">
            Exemplen på ojämställdhet på funktionshindersområdet är flera,
            men trots dessa exempel råder det stora brister när det gäller
            kunskapsläget på området och könsskillnaderna uppmärksammas väldigt
            sällan. Det finns behov av att synliggöra dessa frågor ytterligare.
            Det finns därför anledning att tillsätta en utredning om levnadsvillkoren
            för kvinnor och flickor med funktionsnedsättning och hur de kan
            förbättras. Detta bör riksdagen som sin mening ge regeringen till
            känna.
          </p>
          <head type="h2" xml:id="i-KY5yp6CoSYhmyrS9BErryq">
            12.1 Våld mot kvinnor med funktionsnedsättning
          </head>
          <p xml:id="i-UEQhAPYMnSh41op123dzCo">
            FN:s kommitté för avskaffande av diskriminering av kvinnor uppmanar
            i sin rapport från 2008 Sverige att anstränga sig ytterligare
            för att bekämpa våldet mot kvinnor med funktionsnedsättning. Kommittén
            beklagar bl.a. att det saknas uppgifter om våldet mot denna grupp
            av kvinnor och att de utsätts för diskriminering när det gäller
            skydd mot våld. Utredningsinstitutet Handu kom i maj 2007 med
            en rapport om omfattningen av mäns våld mot kvinnor med funktionsnedsättning.
          </p>
          <p xml:id="i-FAGib5rvuGPdX4JHt8PxkV">
            Rapporten visade att kvinnor med funktionsnedsättning i allmänhet
            utsätts för mäns våld i ungefär lika hög grad som kvinnor utan
            funktionsnedsättning. Det fanns dock vissa skillnader. Det var
            vanligare att kvinnor med funktionsnedsättning blev kallade nedsättande
            saker och att männen fick dem att känna sig underlägsna.
          </p>
          <p xml:id="i-8g4Y2EWD6mLWEuF9RSqzrt">
            När det gäller kvinnor med måttlig eller lindrig intellektuell
            funktionsnedsättning verkar deras situation vara särskilt bekymmersam.
            En fjärdedel av kvinnorna som lever i ett förhållande uppger att
            deras nuvarande partner är våldsam mot dem och en tredjedel hade
            blivit slagna innan de fyllt 15 år. En av fem kvinnor med intellektuell
            funktionsnedsättning har försökt ta sitt liv.
          </p>
          <p xml:id="i-D8KZ9twFByKo3o5Db9ggd9">
            Enligt en undersökning från Riksförbundet för social och mental
            hälsa (RSMH) har 70 procent av de kvinnor som kommer i kontakt
            med psykiatrin någon gång varit utsatta för fysiska eller sexuella
            övergrepp. Även Socialstyrelsen har i undersökningen av våld mot
            kvinnor med psykisk funktionsnedsättning (2005), visat på att
            denna grupp av kvinnor är mer utsatt för våld än andra kvinnor.
          </p>
          <p xml:id="i-3BvbMkiBGoR9C8vG4Rjf7g">
            Kunskapen om mäns våld mot kvinnor med funktionsnedsättningar
            och stödet till de våldsutsatta kvinnorna måste förbättras rejält.
            Det handlar om att synliggöra frågan och se till att det finns
            kunskap hos socialtjänst, funktionshinderverksamhet, sjukvård,
            polis och rättsväsende. Men allra viktigast är att det finns en
            bestående struktur med tydlig ansvarsfördelning för att ge bästa
            möjliga stöd och skydd till den våldsutsatta kvinnan; Freda-verksamheten
            i region Gotland arbetar på ett framgångsrikt och strukturerat
            sätt för att stödja kvinnor med funktionsnedsättning som utsatts
            för våld.
          </p>
          <p xml:id="i-DJFGvBSHFQ9hLaq45o3MqX">
            I vår motion 2013/14:So249, Mäns våld mot kvinnor och andra former
            av våld i nära relationer, utvecklar vi vår politik inom detta
            område och lämnar förslag till åtgärder.
          </p>
          <head type="h1" xml:id="i-X85JcG8ypLUaFxT7og6wKM">
            13 Kommunernas arbete med anhörigstöd
          </head>
          <p xml:id="i-GCJasCGzoaLFpib8eSazvg">
            Att få ett barn eller ett syskon med funktionsnedsättning förändrar
            livet. Många föräldrar kan berätta om ett bristande stöd och om
            hur mycket tid som får läggas ned i kontakter med alla olika myndigheter.
            Det behövs ett samordnat stöd till föräldrar med barn som har
            en funktionsnedsättning. Men stödet måste också finnas när barnet
            blir tonåring och ung vuxen. I många fall behövs stödet livet
            igenom. Barn som har en förälder med funktionsnedsättning måste
            uppmärksammas och få det stöd det behöver.
          </p>
          <p xml:id="i-LNYHAoU3iy1Rcj9UpgjPLF">
            Socialstyrelsen konstaterar i sin lägesrapport för 2013 att lagstiftningen,
            som kom i juli 2009, om att stöd ska erbjudas för att underlätta
            för de personer som vårdar en närstående som är långvarigt sjuk
            eller äldre eller som stödjer en närstående som har funktionshinder
            inte fått tillräckligt genomslag.
          </p>
          <p xml:id="i-DbRw1t6KNC5a7PpgCzgGML">
            Det behövs ett utvecklingsarbete inriktat på att anhörigperspektivet
            alltid ska finnas med och anhörigas situation också uppmärksammas
            när en enskild söker hjälp. Anhöriga ska bemötas så att de är
            delaktiga och har ett inflytande och insatserna i anhörigstödet
            måste följas upp och utvärderas.
          </p>
          <p xml:id="i-M4AYPHmS2XV8iyK79VAVRP">
            Nationellt kompetenscentrum anhöriga, Nka, hade från början uppdraget
            att arbeta med att utveckla stödet till äldres anhöriga men fick
            2013 i uppdrag av regeringen att arbeta med kunskaps- och anhörigstöd
            för föräldrar och anhöriga till barn med flerfunktionsnedsättningar.
            Nu vidgar regeringen Nka:s uppdrag till att omfatta också anhöriga
            till långvarigt sjuka personer och till personer med funktionsnedsättning,
            vilket Vänsterpartiet har motionerat om tidigare.
          </p>
          <p xml:id="i-MhyXWsLRcnjEyb8yBKQQ4E">
            Nka har nu varit verksamt i flera år, har utvärderats och det
            kan konstateras att det fyller en nödvändig funktion. Nationellt
            kompetenscentrum anhöriga bör därför göras till en permanent verksamhet.
            Detta bör riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-8BFwx6riBmeyfDi5Dmyvzy">
              Eva Olofsson (V)
            </item>
            <item xml:id="i-8gydPeanywhMV6ZbDeCiDy">
              Bengt Berg (V)
            </item>
            <item xml:id="i-TY94bib3XoYF2nYLZLoSNo">
              Marianne Berg (V)
            </item>
            <item xml:id="i-TtYCYxyRZ4iNzkArP22iUT">
              Amineh Kakabaveh (V)
            </item>
            <item xml:id="i-C6Md62bfiwrne3ZQwg6q47">
              Lars Ohly (V)
            </item>
            <item xml:id="i-9sfXDjcdL32xg4ozTQik7S">
              Lena Olsson (V)
            </item>
            <item xml:id="i-QHZztxv1wJS6f1nj1gUbDj">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
