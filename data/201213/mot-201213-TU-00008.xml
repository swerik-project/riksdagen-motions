<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-TU-00008">
  <teiHeader>
    <fileDesc>
      <titleStmt>
        <title>med anledning av prop. 2012/13:25 Investeringar för ett starkt och hållbart transportsystem</title>
        <author corresp="i-NW2TEoH8XmW9aSn2aKJ8EA">av Anders Ygeman m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2012/13:25 Investeringar för ett starkt och hållbart transportsystem</title>
          <idno type="rdwebb">H002T8</idno>
          <rs type="number">T8</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H002T8/text</ref>
          <ref type="dokument_url_html">http://data.riksdagen.se/dokument/H002T8</ref>
          <ref type="dokumentstatus_url_xml">http://data.riksdagen.se/dokumentstatus/H002T8</ref>
          <ref type="doc">http://data.riksdagen.se/fil/4D569A65-80F9-43FC-9621-2D870955C735</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-NW2TEoH8XmW9aSn2aKJ8EA</idno>
            <name>Anders Ygeman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-17NC28Tx5CZ5mzwYAUHKqv</idno>
            <name>Monica Green</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-H5HJUuQkcmeBKzDKgSJFMx</idno>
            <name>Lars Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-76ETKL7PQscJy3dmshR8mr</idno>
            <name>Lars Mejern Larsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-SvS8rTwUeKpVtp5mrPNCaP</idno>
            <name>Leif Pettersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-SwCG7qehtiZEoxQcEgSRCW</idno>
            <name>Suzanne Svensson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-4d51CJWhx39kVpCvcwxZq8</idno>
            <name>Roza Güclü Hedin</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-2zk3ZJgf3EKdaTrbJN6SzD" type="basedOn"/>
        <correspContext corresp="i-2zk3ZJgf3EKdaTrbJN6SzD">
          <ref>Proposition 2012/13:25</ref>
        </correspContext>
        <correspAction xml:id="i-LM6c1usHKnzEE5adK8NZWs" type="signed"/>
        <correspContext corresp="i-LM6c1usHKnzEE5adK8NZWs">
          <note type="signatory" corresp="i-NW2TEoH8XmW9aSn2aKJ8EA"/>
          <note type="signatory" corresp="i-17NC28Tx5CZ5mzwYAUHKqv"/>
          <note type="signatory" corresp="i-H5HJUuQkcmeBKzDKgSJFMx"/>
          <note type="signatory" corresp="i-76ETKL7PQscJy3dmshR8mr"/>
          <note type="signatory" corresp="i-SvS8rTwUeKpVtp5mrPNCaP"/>
          <note type="signatory" corresp="i-SwCG7qehtiZEoxQcEgSRCW"/>
          <note type="signatory" corresp="i-4d51CJWhx39kVpCvcwxZq8"/>
        </correspContext>
        <correspAction xml:id="i-TrJET4NCLC7eDig7x46Dza" type="referral">
          <date when="2012-11-14"/>
        </correspAction>
        <correspAction xml:id="i-PVTazsNUS93DcYo6x2iWJS" type="referral">
          <date when="2012-11-14"/>
        </correspAction>
        <correspAction xml:id="i-VZgiRp2ZzCJJjSkCLn6U9T" type="dismissal">
          <date when="2012-11-13"/>
        </correspAction>
        <correspAction xml:id="i-UvxJrWjQoX27Xo6vTr1Rmo" type="dismissal">
          <date when="2012-11-13"/>
        </correspAction>
        <correspAction xml:id="i-PsNTHDFf7kEzYK33JWURY7" type="submission">
          <date when="2012-11-07"/>
        </correspAction>
        <correspAction xml:id="i-6XxZ3kWeEQA1v7njUYv7kE" type="transfer">
          <date when="2012-11-07"/>
        </correspAction>
        <correspAction xml:id="i-6EABRoP3GETGdkrJoHQ6QG" type="assigned"/>
        <correspContext corresp="i-6EABRoP3GETGdkrJoHQ6QG">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-TU2DizDyRckiGHeRLWxU97">
            Förslag till riksdagsbeslut
          </head>
          <list style="ol">
            <item xml:id="i-KuPc5AEc8q8oZEE28RS42i">
              Riksdagen avslår regeringens förslag till statlig planeringsram
              på 522 miljarder kronor för transportinfrastruktur för perioden
              20142025.
            </item>
            <item xml:id="i-WNu7bDuA6UJEVixT7ze4jE">
              Riksdagen beslutar att den totala statliga planeringsramen för
              perioden i stället ska uppgå till 568 miljarder kronor.
            </item>
            <item xml:id="i-98DTzQ3MTBcYK9MofbGp6v">
              Riksdagen avslår regeringens förslag om att 86 miljarder kronor
              ur ramen ska avsättas till drift och underhåll av och reinvestering
              i statliga järnvägar och 155 miljarder kronor till drift och underhåll
              av statliga vägar inklusive bärighet, tjälsäkring och rekonstruktion
              av vägar samt till statlig medfinansiering av enskilda vägar.
            </item>
            <item xml:id="i-RvLyiBZUYDVxCDhxbv5KJA">
              Riksdagen beslutar att 90,8 miljarder kronor ur ramen ska avsättas
              till drift och underhåll av och reinvestering i statliga järnvägar
              och 159,8 miljarder kronor till drift och underhåll av statliga
              vägar samt till statlig medfinansiering av enskilda vägar.
            </item>
            <item xml:id="i-YPPcxqsu3XaARmnhAYynrV">
              Riksdagen tillkännager för regeringen som sin mening vad som
              anförs i motionen om att bestämmanderätten över intäkterna från
              trängselskatterna ska ligga hos regionerna.
            </item>
            <item xml:id="i-PbFVDnLjeScNEcEcWhD3FL">
              Riksdagen tillkännager för regeringen som sin mening vad som
              anförs i motionen om att studera förutsättningarna för ett sektorsmål
              för transportsektorns utsläpp av växthusgaser.
            </item>
            <item xml:id="i-Loc2dqTFLrdJEQDUwM7QCp">
              Riksdagen tillkännager för regeringen som sin mening vad som
              anförs i motionen om att införa en avståndsbaserad vägslitageavgift
              för den tunga lastbilstrafiken.
            </item>
            <item xml:id="i-LW6VtZvqDnQifaYBGgSBNf">
              Riksdagen tillkännager för regeringen som sin mening vad som
              anförs i motionen om banavgifter.
            </item>
            <item xml:id="i-J6xnXaR2jLBkq8nsT2YNbB">
              Riksdagen tillkännager för regeringen som sin mening vad som
              anförs i motionen om en översyn av styrmedel och avgifter för
              transportsektorn.
            </item>
            <item xml:id="i-JEd4nbohkTAFLsKJ8td2GZ">
              Riksdagen tillkännager för regeringen som sin mening vad som
              anförs i motionen om att standarden för Ostlänken och sträckan
              GöteborgBorås bör planeras för en hastighet på 320 kilometer i
              timmen.
            </item>
            <item xml:id="i-XpqNzp6ApKRh3kUaXDGUSJ">
              Riksdagen tillkännager för regeringen som sin mening vad som
              anförs i motionen om att påbörja planeringen av Götalandsbanan
              och Europabanan, ett sammanhängande nät av höghastighetsbanor
              i Sverige.
            </item>
            <item xml:id="i-4FtafshnG2nr8xhrpmgdg3">
              Riksdagen tillkännager för regeringen som sin mening vad som
              anförs i motionen om att bygga en första etapp av Europabanan
              LundHässleholm.
            </item>
            <item xml:id="i-AH58xHPFEBu9AsHBGdtefH">
              Riksdagen tillkännager för regeringen som sin mening vad som
              anförs i motionen om ett projektbolag för de svenska höghastighetsbanorna.
            </item>
            <item xml:id="i-GxmZ4F2o9TdTAQUdyuYexV">
              Riksdagen tillkännager för regeringen som sin mening vad som
              anförs i motionen om en nordisk och europeisk dimension i planeringen
              av de svenska höghastighetsbanorna och övriga större projekt.
            </item>
            <item xml:id="i-Sr93CktwzdPU5pAyxDYbWz">
              Riksdagen tillkännager för regeringen som sin mening vad som
              anförs i motionen om de tre godsstråken.
            </item>
            <item xml:id="i-ULzC1oUH2xkV5BBxgr2ZUc">
              Riksdagen tillkännager för regeringen som sin mening vad som
              anförs i motionen om Norrbotniabanan.
            </item>
            <item xml:id="i-84XXwpRK3tHWyQjqh92pwf">
              Riksdagen tillkännager för regeringen som sin mening vad som
              anförs i motionen om Mälarbanan genom Sundbyberg.
            </item>
            <item xml:id="i-C14i2PSn8wy8SjHT1RgjUy">
              Riksdagen tillkännager för regeringen som sin mening vad som
              anförs i motionen om Stockholms tunnelbana.
            </item>
            <item xml:id="i-Btj6jbqsnBhkHaXHLcdjcg">
              Riksdagen tillkännager för regeringen som sin mening vad som
              anförs i motionen om projektering för en andra Öresundsförbindelse,
              HH-förbindelsen.
            </item>
            <item xml:id="i-3Ec4p64hWBi91pchEBe9j2">
              Riksdagen tillkännager för regeringen som sin mening vad som
              anförs i motionen om vikten av anslag till kollektivtrafiksatsningar
              i storstäderna i åtgärdsplaneringen.
            </item>
            <item xml:id="i-RUXJBrPUcwKRTRiipiZS43">
              Riksdagen tillkännager för regeringen som sin mening vad som
              anförs i motionen om Västra stambanan och Ostkustbanan.
            </item>
            <item xml:id="i-Cv9SemcVz8fUNzwXh94sQK">
              Riksdagen tillkännager för regeringen som sin mening vad som
              anförs i motionen om mötesseparering av vägar.
            </item>
            <item xml:id="i-6bc88rpPBX7Kg5gfUrwron">
              Riksdagen tillkännager för regeringen som sin mening vad som
              anförs i motionen om ITS.
            </item>
            <item xml:id="i-HgqQDYchjTU7tow6acCcAp">
              Riksdagen tillkännager för regeringen som sin mening vad som
              anförs i motionen om tjälsäkring och bärighetsåtgärder.
            </item>
            <item xml:id="i-4HRT1wh6huScKrRf7qMvVW">
              Riksdagen tillkännager för regeringen som sin mening vad som
              anförs i motionen om planering av större kommande infrastrukturprojekt.
            </item>
            <item xml:id="i-57kn58jh75MMtAEmcM2bgF">
              Riksdagen tillkännager för regeringen som sin mening vad som
              anförs i motionen om behovet av att belysa olika ambitionsnivåer
              inom ramen för åtgärdsplaneringen.
            </item>
          </list>
        </div>
        <div type="motContent">
          <head xml:id="i-RAF1ArUEWEetAek5s3GDdU" type="h1">
            Motivering
          </head>
          <p xml:id="i-Y85jep5YRFzy9nKi5mQs4s">
            I ett exportberoende land som Sverige med långa avstånd är väl
            fungerande transporter grunden för jobb och välfärd. En viktig
            del för människans frihet är att vi enkelt, hållbart och säkert
            ska kunna förflytta oss. Oavsett om det gäller den dagliga arbetspendlingen
            eller resor på fritiden. Ett transportsystem som präglas av ekologisk,
            ekonomisk och social hållbarhet är en av grunderna i en socialdemokratisk
            politik för hållbar frihet.
          </p>
          <p xml:id="i-5FTtyHFeUTdaQYvbAS1eBK">
            Sex år med en borgerlig regering har inneburit sex förlorade
            år på infrastruktur- och transportområdet. Anslagen till nyinvesteringar
            i järnväg har halverats under den här mandatperioden samtidigt
            som regeringen talar om de största satsningarna i historien. Investeringsbeslut
            verkar föregå planeringen i stället för tvärtom.
          </p>
          <p xml:id="i-EiBCSieKdMCjH8K5K97HiV">
            Finansminister Anders Borg sade 2007 att Sverige har överinvesterat
            i järnväg, 2010 kallade han Ostlänken robust olönsam. Regeringen
            visar även passivitet inför både den svenska åkerinäringens och
            sjöfartens utflaggning.
          </p>
          <p xml:id="i-7RVnmTWayRhdjRGfYxwbXS">
            Trafikverkets kapacitetsutredning visar att transportsystemet
            i flera delar av landet slagit i sitt kapacitetstak, och mot år
            2025 kommer situationen att bli än allvarligare. Särskilt allvarlig
            är situationen för järnvägen men även på vägsidan kommer kapacitetsbrister
            att uppstå. Det är tydligt att järnvägssystemet har stora behov
            av nyinvesteringar. Detta upplever arbetspendlare och godstransportörer
            dagligen. Löser vi inte järnvägens problem kommer detta att få
            negativa effekter för både arbetsmarknadens funktionssätt, jobben
            i exportindustrin, framkomligheten och säkerheten på vägarna och
            de svenska klimatmålen.
          </p>
          <p xml:id="i-H8eJDA77GrcNJts6H4Bb39">
            Klimatutmaningen ställer stora krav på transportsystemet. I Sverige
            stod inrikes transporter för 31 procent av klimatutsläppen år
            2010. Sedan 1990 har klimatutsläppen från inrikestransporter ökat
            med 7 procent. Med utrikes flyg och sjöfart i trafik till och
            från Sverige inräknat blir ökningen 30 procent. Det finns anledning
            att se över möjligheterna för ett sektorsmål för transportsektorns
            utsläpp av växthusgaser.
          </p>
          <p xml:id="i-PjDH6K6q2Jmm7Jvk2q6J2p">
            Regeringen har satt upp ett mål om en fossiloberoende fordonsflotta
            till år 2030 men dessvärre kommer man allt längre från det egna
            målet. På personbilssidan har försäljningen av bilar som kan drivas
            med etanol eller gas gått tillbaka mycket kraftigt. Försäljningen
            av lastbilar som kan tankas med alternativa bränslen är marginell.
            Endast på bussidan har fordon som kan tankas med alternativa bränslen
            en större marknadsandel.
          </p>
          <p xml:id="i-S7E1WVy8RixS5UmeBrg6oJ">
            Ska klimatutsläppen och oljeberoendet minska krävs kommersialisering
            av ny teknik för ökad energieffektivitet och alternativa bränslen
            i alla typer av fordon. Även åtgärder som minskar luftföroreningar
            och buller är angelägna. Tåget måste bli ett bra alternativ till
            inrikesflyget och bilen. Andelen kollektivtrafikresenärer i storstäderna
            måste öka. På godssidan måste järnvägens konkurrenskraft stärkas.
          </p>
          <p xml:id="i-XKjjPkQoHThADGbD2Wm5XZ">
            Vi vill anslå 568 miljarder kronor till transportinfrastruktur
            under planperioden 20142025. Det är totalt 46 miljarder kronor
            mer än regeringen. När det gäller nyinvesteringar vill vi att
            en klar majoritet ska gå till ny järnvägskapacitet.
          </p>
          <p xml:id="i-8qa489VN7tuBaSEudnCZV3">
            Vi vill investera i Sveriges första höghastighetsjärnvägar, detta
            för att Sverige ska kunna möta framtidens utmaningar när det gäller
            arbetsmarknad och klimat. Befintliga banor kommer att avlastas,
            vilket främjar godstrafiken. Vi anser att det är lämpligt att
            de nya järnvägarna, Ostlänken JärnaLinköping och GöteborgBorås,
            byggs för höghastighetståg av god europeisk standard med en hastighet
            på 320 km/h. Sådana system har funnits i Frankrike sedan 1981
            och i Tyskland sedan 1992. Järnvägsutredningarna för dessa sträckor
            har gjorts utifrån höghastighetståg och det är också det mest
            kostnadseffektiva valet.
          </p>
          <p xml:id="i-YVvJPe5QuJZWm9R8r9KMH1">
            Vi vill även fortsätta med järnvägsutredning och prövningar för
            hela den s.k. Götalandsbanan som gör att höghastighetssträckorna
            JärnaLinköping, Ostlänken, och GöteborgBorås möts i Jönköping.
            I dag är sträckorna BoråsJönköpingLinköping inte utredda i en
            omfattande järnvägsutredning. Vi vill även se en järnvägsutredning
            för höghastighetståg på sträckan LundJönköping. Vi vill även bygga
            en första etapp höghastighetståg i Skåne på sträckan LundHässleholm.
          </p>
          <p xml:id="i-5RVya5mBnosxuoLuGDYpm5">
            Andra sträckor med persontrafik som är angelägna för större investeringar
            är Mälarbanan vid Sundbyberg och viss utbyggnad av Ostkustbanan
            på sträckan StockholmUppsalaGävleSundsvall. Ostkustbanan får nu
            kapacitetshöjande åtgärder men har möjlighet att förbättras ytterligare,
            särskilt som en del av Botniska korridoren har TEN-T-status. Även
            Västra stambanan har TEN-T-status och har behov av kapacitetshöjningar,
            i synnerhet sista sträckorna in i Göteborg.
          </p>
          <p xml:id="i-DjsSftWp5rLZJnDjNfY7GW">
            Vi vill anslå 90,8 miljarder kronor, 4,8 miljarder kronor mer
            än regeringen, till drift, underhåll och reinvesteringar i statlig
            järnväg. Det ger möjligheter att nå den nivå som Trafikverket
            anger för att det befintliga järnvägssystemet ska återfå den kapacitet
            det har designats för.
          </p>
          <p xml:id="i-3wLmvDBACMuit7PrqXyRB8">
            Effektiva styrmedel kan både förbättra miljön, minska trängseln
            och finansiera nya infrastruktursatsningar. Vi vill införa en
            avståndsbaserad vägslitageavgift för tunga lastbilstransporter
            i Sverige. Den väntas ge 4 miljarder kronor per år i intäkter.
            Det ger en god grund för finansiering av nya infrastrukturprojekt.
            Vi vill kombinera vägslitageavgiften med ökad kontroll av regelefterlevnaden
            i åkeribranschen, detta för att främja den seriösa åkerinäringen.
          </p>
          <p xml:id="i-QdMpykqPCQFngUUwsz3Uxv">
            Åkerinäringen och transportköparna främjas av våra satsningar
            på tjälsäkrings- och bärighetsförstärkningar. Det är något som
            kommer att innebära stora förbättringar för bl.a. skogsindustrin
            som i dag förlorar stora ekonomiska värden på grund av tjälskador
            och bristande bärighet. Det gynnar även de privatbilister som
            använder dessa vägar.
          </p>
          <p xml:id="i-ALnRKvfZaBkaDdwrgHsKxZ">
            Vi vill även investera i samhällsekonomiskt lönsamma projekt
            för godstransporter på järnväg. Gruv- och basnäringarnas ökade
            betydelse skapar ytterligare behov av godstransporter på järnväg
            i olika delar av landet. För att ytterligare stärka Sverige som
            exportnation föreslår vi ett omfattande godspaket för de tre stora
            godsstråken i Sverige. Det är kapacitetshöjande åtgärder på Bergslagsbanan/väster
            om Vänern, godsstråket genom Bergslagen, och hamnbanan i Göteborgs
            hamn. Görs inte genomtänkta investeringar i kombination med förbättrat
            underhåll riskeras många arbetstillfällen och viktiga exportinkomster.
          </p>
          <p xml:id="i-VnyyGztLz27mzZfbJvoYrz">
            I dag har vi ett läge då Sverige har nära 8 procents arbetslöshet
            samtidigt som många företag har svårt att rekrytera kvalificerad
            arbetskraft. Genomtänkta investeringar i infrastruktur framstår
            som angelägna för att höja sysselsättningen både på kort och längre
            sikt. Tidigareläggs reinvesteringar och trimningsåtgärder ger
            det snabba effekter på sysselsättningen samtidigt som kapaciteten
            och kvaliteten i transportsystemet höjs.
          </p>
          <p xml:id="i-Cwu1VJHZgnUT7poBXLpeyy">
            På vägsidan vill vi genomföra åtgärder som ökar trafiksäkerheten
            och framkomligheten. Vi prioriterar satsningar på höjd säkerhet
            och framkomlighet för såväl åkerinäringens lastbilar som personbilar
            och kollektivtrafikens bussar. Vi vill anslå 159,8 miljarder kronor,
            4,8 miljarder kronor mer än regeringen, under planperioden till
            drift och underhåll av statliga vägar inklusive bärighet, tjälsäkring
            och rekonstruktion av vägar samt till statlig medfinansiering
            av enskilda vägar.
          </p>
          <p xml:id="i-XJr5gHWouBRQT5yYXBgNx6">
            I en situation där antalet omkomna i trafiken inte minskar vill
            vi se en nystart för nollvisionen. Fortfarande återstår 100 mil
            av de 400 mil mötesseparerad väg som planerades i mitten av 1990-talet.
            Utbyggnaden av mötesseparerade vägar måste fortsätta för att minska
            dödstalen i trafiken. Ytterligare trafiksäkerhetsåtgärder är ITS-system
            för skyltar för variabla hastighetsgränser och elektronisk trafikinformation.
          </p>
          <p xml:id="i-3ZThVurBrJdkX6na66HVSA">
            Sjöfarten är betydelsefull för ett exportland som Sverige. Ska
            Sverige öka sin export utanför Europa framstår sjöfarten som än
            mer angelägen. Vi vill värna den svenska kvalitetssjöfarten. Tonnageskatt
            ska införas för att skapa konkurrensneutralitet gentemot sjöfartsnäringen
            i andra EU-länder. Infrastrukturen i anslutning till de stora
            hamnarna är viktig. Därför satsar vi på den strategiskt viktiga
            hamnbanan i Göteborgs hamn. Sjöfarten har nu möjlighet att utvecklas
            till ett betydligt mera hållbart transportsätt tack vare ett ökat
            fokus på den internationella nivån för att minska sjöfartens miljö-
            och klimatpåverkan.
          </p>
          <p xml:id="i-CJnGWc3VBgaEbE3YoWqSGG">
            Trafikverket återkommer med en åtgärdsplanering våren 2013 och
            regeringen med en skrivelse över åtgärdsplaneringen våren 2014.
            Vi tycker det är angeläget att redan nu lyfta fram prioriteringar
            och vissa större projekt. Vi kommer att återkomma med ett svar
            på regeringens skrivelse över Trafikverkets åtgärdsplanering.
            Där kommer vi att redovisa våra prioriteringar i sin helhet.
          </p>
          <head xml:id="i-Ss2TR9ciwFHmWnm2CSjscQ" type="h2">
            Finansiering och styrmedel
          </head>
          <p xml:id="i-Fjp5Hn8JY9eu9JWUKjHp5c">
            Den övergripande delen av transportinfrastrukturen under planperioden
            bör finansieras med anslag. Riksrevisionen framhåller i rapporten
            Medfinansiering av statlig infrastruktur (RIR 2011:28) att den
            medfinansiering regeringen tillämpat under senare år uppvisar
            klara brister.
          </p>
          <p xml:id="i-7oUauAYHe4L9cUsuUEWxHN">
            Bland annat har vissa kommuners och regioners vilja till medfinansiering
            gjort att mindre samhällsekonomiskt lönsamma projekt fått förtur
            framför mer samhällsekonomiskt lönsamma. Vi socialdemokrater tar
            upp Riksrevisionens rapport i motion 2011/12:T13. Vi anser att
            infrastruktursatsningar ska styras utifrån nationella behov på
            en samhällsekonomiskt rationell grund. Inte av enskilda kommuners
            eller regioners ekonomiska styrka och möjligheter till politisk
            påtryckning.
          </p>
          <p xml:id="i-8Ltm3DK6j6HJV2fq2ghhr5">
            Trängselskatt är främst ett effektivt styrmedel för att minska
            trängsel. Vi ställer oss positiva till de trängselskatter som
            införs i Göteborg fr.o.m. den 1 januari 2013. Vi vill även att
            inflytandet över intäkterna från trängselavgifterna ska ligga
            hos regionerna.
          </p>
          <p xml:id="i-6J5fbXM8ziboF3pdyDo9yn">
            Det är dock mycket viktigt att regeringen mycket snabbt kommer
            fram till en lösning för att ta ut trängselskatt från utlandsregistrerade
            fordon. Senast den 15 februari 2013 ska vägtullsutredningen släppa
            sitt slutbetänkande. För att värna konkurrensneutraliteten i åkeribranschen
            måste detta få en snabb och robust lösning.
          </p>
          <p xml:id="i-RCujPYTmLZ8mupNLEhCZKb">
            När det gäller offentlig-privat samverkan i form av extern lånefinansiering
            har detta uppenbara nackdelar och bör inte användas vid utbyggnaden
            av transportinfrastrukturen.
          </p>
          <p xml:id="i-Ptj18w6SyUFYBpGD9XPmpr">
            Det kan vara aktuellt att ta upp lån i Riksgäldskontoret för
            vissa andra investeringar i anslutning till transportinfrastrukturen.
            Vi är på sikt öppna för att i vissa väl avgränsade fall pröva
            den modell för avgiftsfinansiering som regeringen tillämpat inom
            ramen för Stockholmsöverenskommelsen och det västsvenska infrastrukturpaketet,
            där lån i Riksgälden på omkring 40 miljarder kronor finansierar
            större väg- och järnvägsprojekt, bl.a. Förbifart Stockholm och
            pendeltågstunneln Västlänken i Göteborg. I finansieringslösningen
            ges emellertid staten full kostnadstäckning för dessa lån genom
            att räntor och amorteringar betalas med överskottet från trängselskatt.
            På så vis skapas en robust ekonomi i projekten som står i mycket
            god samklang med intentionerna bakom det finanspolitiska ramverket.
          </p>
          <head xml:id="i-B7xyekC4bvcRtbdQaLptcw" type="h3">
            Avståndsbaserad vägslitageavgift för tunga lastbilar
          </head>
          <p xml:id="i-ENaHo7mQTt5VwoW2cz2WA6">
            Enligt Trafikverkets kapacitetsutredning bär lastbilstrafiken
            bara ungefär hälften av sina samhällsekonomiska kostnader. 1 Ökade
            bränslekostnader för sjöfarten genom de nya svavelreglerna och
            kommande höjningar av banavgifterna för järnvägstrafiken gör att
            åtgärder krävs för ökad konkurrensneutralitet mellan godstransportslagen.
          </p>
          <p xml:id="i-TAFZyoVPdcH945pW5nTNdG">
            I dag finns någon form av avståndsbaserad vägavgift för tunga
            lastbilar i Tyskland, Polen, Österrike, Tjeckien, Slovakien och
            Schweiz. I flera länder i Europa utreds eller planeras det för
            att införa en avståndsbaserad avgift för tung lastbilstrafik.
            Dessa länder är Danmark, Nederländerna, Belgien, Frankrike, Storbritannien,
            Slovenien och Ungern. I Frankrike sker införandet redan den 1
            juli 2013. I Danmark väntas avgifterna införas 2015.
          </p>
          <p xml:id="i-8oDzDWHcEkWQozmcB3pkrk">
            I dag betalar svenska åkare en avståndsbaserad avgift när de
            kör i Tyskland eller Polen medan tyska och polska åkare inte betalar
            någon avståndsbaserad avgift då de kör i Sverige. En avståndsbaserad
            vägslitageavgift skulle skapa en bättre konkurrenssituation för
            svenska åkare. Det är viktigt då fyra av tio lastbilar på de svenska
            vägarna är utlandsregistrerade. 2
          </p>
          <p xml:id="i-GNopbFuzs34J9D3Mm4DmSN">
            Vi socialdemokrater ser en vägslitageavgift som en del i ett
            åtgärdspaket för den svenska åkerinäringen tillsammans med ökad
            och mer samordnad kontroll av regelefterlevnaden. En nationell
            samordnare ska få i uppgift att se till att polisen, Transportstyrelsen,
            Trafikverket, Skatteverket, tullen och Arbetsmiljöverket samverkar
            på bästa sätt i arbetet med kontrollen av åkerinäringen.
          </p>
          <p xml:id="i-WYnuZzeQ9NRLqfDeZMqAT5">
            Hänsyn ska tas till skogsindustrins behov av tillgång till bl.a.
            tjälsäkrade vägar. Ytterligare åtgärder är satsningar på ITS för
            att undvika trafikstörningar samt en satsning på säkra uppställningsplatser.
          </p>
          <p xml:id="i-NGJetkXp1huE89S56BLqJ1">
            Likt det tyska systemet och de kommande franska och danska systemen
            ska vägslitageavgiften vara differentierad efter vilken Euroklass
            på avgasreningen en lastbil har. Det främjar både miljön och de
            åkeriägare som investerar i nya lastbilar. Även antalet axlar
            för vara avgörande väg avgiften för att främja 24 och 25,25-metersekipage
            som har ett lägre vägslitage. Det finns även anledning att se
            över om vägslitageavgiften också kan innehålla en bonus som främjar
            omställningen till alternativa bränslen och hybriddrift.
          </p>
          <p xml:id="i-W4vdo44cv9iiBwEFqwfEBD">
            Då många länder i Europa differentierar sina avgifter efter lastbilens
            Euroklass är det än mer angeläget att Sverige inför en avgift.
            Det finns annars risk för att åkare ute i Europa sätter sina äldsta
            och sämsta lastbilar på trafik i Sverige. Eller att äldre begagnade
            lastbilar från andra länder i Europa slumpas bort till svenska
            åkare. En vägslitageavgift även i Sverige gör att vi kan undvika
            ökad trafik med äldre lastbilar med sämre avgasrening och dåliga
            bromsar. Äldre lastbilar har även högre bränsleförbrukning. Vägslitageavgiften
            kan på så vis även bidra till minskad klimatpåverkan.
          </p>
          <p xml:id="i-3RGPYUZV32qQzUbBmiwNhJ">
            Vägslitageavgiften beräknas inbringa 4 miljarder kronor årligen
            i intäkter. Det ger ytterligare möjligheter till statliga infrastrukturinvesteringar
            för att stärka den svenska exportindustrins konkurrenskraft.
          </p>
          <p xml:id="i-GGGozVGiMLy4NUieVA7TAp">
            Vår bedömning är att dessa satsningar samlat kommer att innebära
            klara fördelar för svenska seriösa åkerier. Det kan bli så att
            jobb i åkeribranschen som under senare år flaggats ut börjar flaggas
            in igen.
          </p>
          <head xml:id="i-4QxT157WVfg6BRsiS8YTN8" type="h3">
            Banavgifter
          </head>
          <p xml:id="i-ML93SikKH45yqzDxkthgx">
            För att finansiera omfattande nybyggnationer av järnväg kan det
            vara rimligt att höja järnvägens banavgifter. Det måste dock ske
            på ett sådant sätt så att det inte skadar järnvägens konkurrenskraft
            gentemot andra transportslag. Det vore exempelvis ogenomtänkt
            att höja banavgifterna innan järnvägen har en acceptabel leveranssäkerhet
            och den tunga lastbilstrafiken ännu inte har börjat betala vägslitageavgift.
          </p>
          <head xml:id="i-4yH2vGbqhbZRbfGDFsvBTp" type="h3">
            Styrmedel för sjöfarten
          </head>
          <p xml:id="i-Jxv4BmsgdRRJa69BF9ckXx">
            Även för sjöfarten är det viktigt med styrmedel för minskad miljöpåverkan.
            Vi ser positivt på initiativ inom både EU och på global nivå inom
            FN:s sjöfartsorganisation IMO för att minska sjöfartens klimatpåverkan.
          </p>
          <p xml:id="i-4zZp8bfpfT2GecQEBuRyeV">
            Investeringar i exempelvis ny reningsteknik som katalysatorer
            och användning av nya bränslen som LNG ska främjas. Det nuvarande
            skatteundantaget på el som används i hamn är ett sätt att främja
            ny teknik i fartygsbranschen. Det finns anledning att snabbt starta
            upp ett samarbete med länder i norra Europa som börjar med IMO:s
            och EU:s nya regelverk för svavelhalter i bränsle 2015. Målsättningen
            ska vara att hitta så kostnadseffektiva lösningar som möjligt.
          </p>
          <p xml:id="i-Br3ny3Vf6CYMqbLDUveNSe">
            Inom EU tillämpas tonnageskatt bland sjöfartsländerna. Det är
            en skatt som beskattar tonnaget och därmed skapar likvärdig skatt
            mellan länder som tillämpar tonnageskatt. Det leder till en viss
            konkurrensneutralitet. Regeringen har trots tillkännagivande av
            riksdagen vägrat att införa tonnageskatt. Detta har lett till
            en omfattande utflaggning från 2007. Över 100 handelsfartyg har
            flaggats ut till andra länder i Europa, främst Danmark och Finland.
            Minst 5 000 jobb har gått förlorade i Sverige. Ytterligare jobb
            och kompetens i den svenska sjöfarten riskerar att gå förlorade.
            Därför är det av avgörande betydelse att tonnageskatt införs för
            svenska fartyg.
          </p>
          <head xml:id="i-LHN7EDeN9j4kY27kipJLmv" type="h3">
            Samlad översyn av avgifter och styrmedel
          </head>
          <p xml:id="i-JWgqzBfsi7HWJP6KpooTej">
            I dag råder oklarhet kring många av avgifterna och styrmedlen
            i transportsektorn. Det skapar osäkerhet för såväl näringslivets
            transportplanering och den statliga infrastrukturplaneringen.
            Riksrevisionens rapport om infrastrukturplanering tar upp problemen
            för infrastrukturplaneringen och klimatmålen. Även vi socialdemokrater
            tar upp problematiken i motion 2012/13:T1.
          </p>
          <p xml:id="i-TV2pUMSwyh96JZzp9EhrEU">
            Vi anser att hela avgiftssystemet och styrmedlen för transportsektorn
            måste ses över. Minskad klimatpåverkan och goda finansieringsmöjligheter
            till investeringar som främjar sysselsättning och utveckling måste
            ha högsta prioritet. Samtidigt behöver avgifter och styrmedel
            präglas av förutsägbarhet. Det är även viktigt med konkurrensneutralitet
            mellan transportslagen.
          </p>
          <p xml:id="i-3CTkAJqNFfhrurqX1ifc44">
            Det måste även belysas hur kommande förändrad EU-lagstiftning
            om energiskatter och biodrivmedel kan komma att påverka de svenska
            målsättningarna och satsningarna på biodrivmedel. Vi måste värna
            de stora investeringar som gjorts i Sverige när det gäller forskning,
            produktion och distribution av biodrivmedel.
          </p>
          <head xml:id="i-ExqGaWigXzGuDsrHJLGYpL" type="h2">
            Järnvägsunderhåll
          </head>
          <p xml:id="i-V91T7xpbLJvqmLeY4QwYsR">
            Vi permanentar vårt extra anslag till drift och underhåll av
            järnvägen på 400 miljoner kronor mer per år än regeringens nivå
            från 2013. Det gäller hela planperioden.
          </p>
          <p xml:id="i-5nyHba66CpEw5APv9GsPbL">
            Detta gör vi för att underhållet ska nå upp till den nivå som
            Trafikverket anser vara nödvändig för att järnvägssystemet ska
            återfå den kapacitet det har designats för. De ökade insatserna
            för underhåll kan märkbart förbättra järnvägens funktionssätt
            även innan de nya banorna är klara.
          </p>
          <p xml:id="i-UALapTzHJiyQ9Vn8uUnJgZ">
            Det ger på relativt kort tid tydliga förbättringar för resenärer
            och transportköpare. I vår motion 2012/13:T5 tar vi upp flera
            av bristerna i det svenska järnvägsunderhållet och vad som kan
            göras.
          </p>
          <p xml:id="i-6ZRt6Do8xULwuCQ4YLMdR9">
            Vi anser att regeringen snarast ska komma tillbaka till riksdagen
            med en genomgång av järnvägens faktiska status och underhållets
            faktiska kvalitet för att säkra underhållsbehovets omfattning
            och att resurserna prioriteras rätt.
          </p>
          <p xml:id="i-VvnZ2VivRuNm9S72qbJdCX">
            I dag är Sverige ett av få länder där entreprenörerna själva
            besiktigar järnvägen. Vi vill att Trafikverket fortsättningsvis
            ska utföra säkerhets- och underhållsbesiktning av järnvägen. Det
            är även önskvärt att sammanhållna och strategiskt avgränsade underhållsregioner
            skapas. Ytterligare en möjlig åtgärd är att pröva framkomlighetsbaserade
            underhållskontrakt för att premiera långsiktigt förebyggande underhåll.
          </p>
          <p xml:id="i-EDTLVSKhyJ2Kp35Y8fr5jr">
            Ett utökat järnvägsunderhåll kan också ge relativt snabba sysselsättningseffekter
            för både järnvägsunderhållsbranschen samt maskin- och anläggningsbranschen.
            Här ingår även mindre kapacitetshöjande åtgärder som trimningsåtgärder
            och reinvesteringar.
          </p>
          <p xml:id="i-HgDyec9pJEJx6bELxUcGiZ">
            Även säkerheten och arbetsmiljön måste förbättras när järnvägsunderhåll
            utförs. De senaste åren har en rad allvarliga olyckor och tillbud
            skett vid underhållsarbete på och invid järnvägar. Detta är ytterligare
            en allvarlig dimension av det uppsplittrade underhållet. Det stora
            antalet aktörer kan lätt leda till överdriven kostnadsjakt och
            informationsmisstag som i sin tur innebär stora säkerhetsrisker
            för både passagerare och anställda i järnvägsbranschen.
          </p>
          <head xml:id="i-5cSuoz15e6tHuUxFZke4wR" type="h2">
            Höghastighetståg ett framtidssäkert val för Sverige
          </head>
          <p xml:id="i-SY4C853gKG3H31nQDaNUnM">
            Runt om i Europa har restiderna minskat, och regioner och deras
            invånare har kommit närmare varandra tack vare höghastighetståg.
            I Frankrike kom de första höghastighetstågen i reguljär trafik
            1981, och i Tyskland startade kommersiell trafik drygt tio år
            senare, 1992. Andra länder i Europa med höghastighetståg är Storbritannien,
            Nederländerna, Belgien, Italien och Spanien. Norge har nyligen
            gjort en omfattande utredning om ett nationellt höghastighetsnät.
            I Japan började höghastighetståg köra i reguljär trafik redan
            1964.
          </p>
          <p xml:id="i-XU3AW26fTAE8S3VW7Pp6Xh">
            Vi ser också hur Europa växer ihop alltmer. Om ungefär tio år,
            kring 2022, kommer den fasta förbindelsen mellan Danmark och Tyskland,
            Fehmarn bält, att stå klar. Det gör att Sverige får ökade möjligheter
            att komma än närmare kontinenten. I dag är svensk järnvägsindustri
            en ledande global leverantör av drivsystem för höghastighetståg.
            Men vi har inte en enda höghastighetsjärnväg i Sverige.
          </p>
          <p xml:id="i-AFMzE62yBksAFdHUpa2BgS">
            Det är därför hög tid att Sverige får sina första sträckor för
            höghastighetståg. Både den s.k. Ostlänken mellan Järna och Linköping
            samt sträckan GöteborgBorås är utredda av Trafikverket som höghastighetsbanor
            för att klara 320 km/h.
          </p>
          <p xml:id="i-HZgkDbvw6zYWFUNYZKUoAW">
            Med höghastighetståg förkortas restiderna, och befintliga banor
            avlastas till förmån för regional trafik och godstrafik. Detta
            kan innebära stora fördelar för godstransporterna på järnväg.
          </p>
          <p xml:id="i-7BM3tr5R3VxwvoijXEUDk9">
            Höghastighetståg är ett konkurrenskraftigt alternativ till både
            inrikesflyget och bilen. Det gynnar klimatet och minskar transportsektorns
            oljeberoende. Den kanske största och viktigaste klimatutmaningen
            i Sverige är att minska transportsektorns utsläpp. Höghastighetståg
            tillsammans med ökat kollektivtrafikresande och energieffektivare
            vägtransporter är tre viktiga verktyg för att minska transportsektorns
            klimatutsläpp.
          </p>
          <p xml:id="i-D2d9TnWftntgNFwrVrDMDZ">
            Ytterligare en stor fördel är att höghastighetståg är en viktig
            del i skapandet av större arbetsmarknadsregioner. Forskning visar
            att större, väl fungerande, arbetsmarknadsregioner leder till
            högre sysselsättning, bättre matchning på arbetsmarknaden och
            bättre löneutveckling. Människors frihet och kontroll över den
            egna livssituationen ökar med väl fungerande kommunikationer.
          </p>
          <head xml:id="i-BHyR1PMxQ3B3SmiRy2ZCVy" type="h3">
            Regeringens förslag omgärdat av frågetecken
          </head>
          <p xml:id="i-XVwXE2b83NUJDUP4umZP29">
            I samband med att regeringens satsningar på Ostlänken och GöteborgBorås
            presenterades den 29 augusti uppkom många oklarheter. Man valde
            att tala om nya stambanor för max 250 km/h och kombinerad gods-
            och persontrafik. Detta är en lösning som skulle bli mellan 5
            och 11 miljarder kronor dyrare än den planerade lösningen för
            höghastighet.
          </p>
          <p xml:id="i-RiywkP85pUff1gxVDtVdHf">
            Finansminister Anders Borg hävdade i Ekots lördagsintervju den
            8 september i år att lösningen med 250 km/h skulle innebära en
            restid mellan Stockholm och Linköping på 50 minuter. Experter
            menar att det då skulle krävas tåg med en hastighet på 400 km/h.
            Om det är sådana typer av tåg som enligt Anders Borg är s.k. sciencefictiontåg
            är oklart.
          </p>
          <p xml:id="i-SUMq2TKGugxPjjGzXtqqYF">
            Vi socialdemokrater vill satsa på tåg av god europeisk standard
            och som är kompatibla med både det befintliga svenska järnvägsnätet
            och det europeiska höghastighetsnätet.
          </p>
          <head xml:id="i-AG7zsFbaEzFNb1KwFjoWu7" type="h3">
            Planera för hela Götalandsbanan och Europabanan
          </head>
          <p xml:id="i-KT3HkExnYhNSXdQcC51CgB">
            Vi ser det som angeläget att järnvägsutredningar och prövning
            görs för både Götalandsbanan och Europabanan. Götalandsbanan är
            en logisk fortsättning av Ostlänken och GöteborgBorås. De två
            järnvägarna möts i Jönköping. Europabanan är en tänkt sträckning
            från Jönköping ned genom Skåne till Lund-MalmöKöpenhamn. Dessa
            sträckor har studerats i höghastighetsutredningen (SOU 2009:74)
            och kapacitetsutredningen. Det är nu dags att gå vidare i den
            konkreta planeringen.
          </p>
          <p xml:id="i-G3WG6SRAuetmHDe5REwkrC">
            Enligt det s.k. US 02-alternativet i kapacitetsutredningen skulle
            restiden StockholmGöteborg kunna bli 2 timmar och 15 minuter.
            Den allra största fördelen är troligtvis att möjligheterna till
            arbetspendling förbättras kraftigt. Som nämnts tidigare innebär
            även Götalandsbanan en välkommen avlastning av Västra stambanan
            både för godståg och regionala persontåg.
          </p>
          <p xml:id="i-7m9G7pdy3X8j62rkaGPpr5">
            Vi ser det som angeläget att byggnationen av första etappen på
            Europabanan, LundHässleholm, påbörjas under planperioden. Redan
            kring år 2022 kommer Fehmarn bält-förbindelsen mellan Danmark
            och Tyskland att öppnas. Det kommer att leda till ökad trafik
            från och till Sverige via Danmark och Tyskland.
          </p>
          <head xml:id="i-JopHhu3b835Wkag953fbVj" type="h3">
            Projektbolag för solid finansiering och effektivt genomförande
          </head>
          <p xml:id="i-WWT9CvB2ipxarymeJrC4pH">
            Höghastighetsutredningen (SOU 2009:74) föreslår att hela den
            svenska höghastighetssatsningen läggs i ett projektbolag som samordnar
            de statliga insatserna när det gäller projektering, upphandling
            och framtida förvaltning. Vi vill pröva möjligheten till att göra
            exploateringen genom ett projektbolag. Fördelarna med en sådan
            lösning skulle kunna vara snabbare och effektivare byggnation
            som gör att nyttorna av banorna kan realiseras snabbare. Inom
            ramen för arbetet med den kommande åtgärdsplaneringen bör en fördjupad
            studie av höghastighetsutredningens förslag genomföras.
          </p>
          <head xml:id="i-LQbk3P4Cg85Kf861ykR6xR" type="h3">
            Tydlig nordisk och europeisk dimension i planeringen
          </head>
          <p xml:id="i-7RnRzsrp7pFGBMnVY1GtjV">
            Trafikverket har som tidigare redogjorts rekommenderat höghastighetståg
            av modernt europeiskt snitt. Det är teknik som är både beprövad
            och framtidssäker. Det är viktigt att teknikvalen blir kompatibla
            med både det konventionella nätet och höghastighetsnäten på kontinenten.
            Därför ser vi det som angeläget att ett tydligt samarbete med
            Danmark och även Norge startas i fall de väljer att genomföra
            en höghastighetssatsning. Även samarbetet med Tyskland blir mycket
            viktigt för att få så goda anslutningar som möjligt med tanke
            på Fehmarn bält-förbindelsen.
          </p>
          <p xml:id="i-McTWM2TLqohAQKRTzRVuNr">
            Sverige bör även stärka transportsamarbetet i Norden och inom
            Nordiska rådet. Det finns flera angelägna frågor utöver höghastighetsfrågan,
            bland annat frågor om Malmbanan KirunaNarvik. Inom EU krävs ett
            betydligt större engagemang i TEN-T-frågor för att kunna få medfinansiering
            till angelägna gränsöverskridande projekt. Inom EU är det angeläget
            med stark samverkan med Finland och Danmark i TEN-T-sammanhang
            och andra transport- och infrastrukturfrågor som är viktiga för
            Norden. Svenska intressen och specialområden, som sociala villkor
            i transportnäringen, sjöfartens konkurrenssituation, cabotagefrågor,
            trafiksäkerhet, långa fordonskombinationer och biodrivmedel, måste
            värnas inom EU.
          </p>
          <head xml:id="i-BgWWUMfzLKYFB3Mog2nmMT" type="h3">
            Internationellt samarbete
          </head>
          <p xml:id="i-KqkH9mGVeMtpdjLJEzKu5J">
            Det finns även anledning att stärka det svenska engagemanget
            och delaktigheten i internationella organ på transportområdet
            för att bevaka svenska intressen och dra nytta av andra länders
            erfarenheter. Det kan handla om FN:s sjöfartsorganisation IMO,
            trafik- och fordonsfrågor i FN-ECE och OECD:s transportsamarbete
            International Transport Forum. Även kampanjen Ett år-tionde av
            handling som FN har startat för trafiksäkerhet har Sverige mycket
            att tillföra.
          </p>
          <head xml:id="i-Hfcne1RNUXzWjWPhr4go4a" type="h2">
            Gods
          </head>
          <p xml:id="i-Bi8z6cZT4cdk2pBs1yiLDC">
            Få länder är så exportberoende som Sverige. Två tredjedelar av
            den svenska bruttonationalprodukten kommer från handel med varor.
            Vår högproduktiva exportindustri är en av orsakerna till att svensk
            ekonomi utvecklats relativt starkt de senaste tjugo åren. I krisens
            Europa har Tyskland och Sverige klarat sig bättre än många andra
            länder tack vare exportindustrin. Vi har dessutom sett en snabb
            expansion av gruvnäringen i Sverige. Industrin är även avgörande
            för tjänstesektorns fortsatta utveckling. För att Sverige även
            i framtiden ska vara ett betydande exportland behövs en attraktiv
            miljö för produktion, forskning och utveckling. Där har transportinfrastrukturen
            en avgörande roll.
          </p>
          <p xml:id="i-Qe41yG9sTZZdKtd1j3qGZ6">
            I dag är kapaciteten på de svenska godsspåren begränsad. Kapacitetsutredningen
            har pekat på kapacitetsbrister som kommer att bestå 2025, även
            om de insatser man föreslår genomförs. Ökningstakten för godstrafiken
            på järnväg är dubbelt så hög som den prognos som låg till grund
            för beräkningarna i framtidsplanen 20042015, samtidigt som ökningstakten
            är mindre för andra trafikslag. Det är i grunden positivt, men
            järnvägen har varken underhållsmässigt eller vad gäller nybyggnation
            klarat den ökade mängden tåg. Den högsta belastningen finns på
            stambanorna. Prognosen för den nationella planen är att godstransportarbetet
            väntas växa i samma takt som de senaste åren, men långsammare
            än i början av 2000-talet. Det innebär en ökning mellan 2006 och
            2020 om 20 procent för lastbil, 7 procent för järnväg och 14 procent
            för sjöfart.
          </p>
          <p xml:id="i-C8aZPJRBXgNXtQZegA7U6s">
            Kapacitetsutredningen pekar på flera stora projekt som behöver
            genomföras. Sveriges näringsliv har pekat ut tre centrala godsstråk
            som man anser vara en riksangelägenhet:
          </p>
          <list style="ul">
            <item xml:id="i-4SYDGUH1Vx7UbPvLuXZv3F">
              dubbelspår HallsbergMjölby
            </item>
            <item xml:id="i-S4R7naHbw22CatfUe2ss48">
              bergslagsbanan/Väster om Vänern (investeringar för ökad bärighet
              och kapacitet)
            </item>
            <item xml:id="i-4fHCmQD3HeAYV5CmY9vyrf">
              dubbelspår på Hamnbanan i Göteborg och en ny Marieholmsbro till
              hamnbanan.
            </item>
          </list>
          <p xml:id="i-4xzM5MEvPXsuZz6yctyKZe">
            Då en tydlig prioritering behövs ser vi dessa tre som de mest
            angelägna.
          </p>
          <head xml:id="i-SZgb1se9gdNG41nfLVw66W" type="h3">
            Hamnbanan i Göteborg
          </head>
          <p xml:id="i-M3W2mJNSCuCXmbC5gSJduZ">
            Hamnbanan är en namngiven investering i den nationella planen
            20182021 men beräknas ha nått sitt kapacitetstak redan 2013. Trafikverket,
            Västra Götalandsregionen, Göteborgs stad och AB Volvo har föreslagit,
            och accepterat medfinansiering för, en tidigareläggning av delarna
            Marieholmsbron och Kvillebangården. Vi vill bygga ut Hamnbanan
            med ytterligare en etapp utöver denna.
          </p>
          <head xml:id="i-4oNKCe2EzBsrJjiR3t4aXE" type="h3">
            Dubbelspår HallsbergMjölby
          </head>
          <p xml:id="i-3RWZUxTFCe1z8h4RQPTrdZ">
            Den här sträckningen är inte enbart av intresse för godstrafiken,
            det finns även önskemål om att köra pendeltåg. Sträckningen HallsbergDegerön
            är utredd. I den nationella planen har avsatts 1,7 miljarder kronor,
            men hela kostnaden är beräknad till 5,4 miljarder kronor. Dubbelspår
            på sträckan MjölbyMotala är under anläggning och beräknas vara
            färdigt 2013. Vi vill att dubbelspår byggs på sträckan HallsbergMjölby.
          </p>
          <head xml:id="i-Tyn7345HzfYhjactwDsypQ" type="h3">
            Bergslagsbanan/väster om Vänern
          </head>
          <p xml:id="i-7MBCmWuDv5apoYQhXonCfy">
            Bergslagsbanan/väster om Vänern är central för den viktiga exportindustrin
            i Bergslagen och även den expanderande gruvnäringen. Stråket binder
            även samman Göteborgs hamn med Gävle hamn. Ett flertal åtgärder
            för ökad kapacitet och bärighet på banan är nödvändiga.
          </p>
          <head xml:id="i-MWrJkgPqKUKMQLuF1885kK" type="h3">
            Norrbotniabanan
          </head>
          <p xml:id="i-3RjBDs3gX7G86HfPHUVwar">
            Norrbotniabanan är en tänkt järnvägssträckning mellan Umeå och
            Luleå och över finska gränsen. Den har av EU identifierats som
            ett angeläget s.k. gränsöverskridande TEN-T-projekt. Norrbotniabanan
            kommer att ha positiva effekter för näringslivet och arbetspendlingen
            i Västerbotten och Norrbotten.
          </p>
          <p xml:id="i-LLWspmCzhuo9x4oopBr427">
            Vi vill finna en så kostnadseffektiv och rationell start som
            möjligt för arbetet med Norrbotniabanan. Det gör att både arbetet
            med banan och trafikeringen kan komma i gång fortare. Vi vill
            att Norrbotniabanan börjar byggas söderifrån med första deletappen
            UmeåDåva företagspark. Byggstart och färdigställande ska ske under
            planperioden.
          </p>
          <p xml:id="i-4nLosgJAw5oWfZK12o2Erb">
            Vi vill även återupprätta projektorganisationen för Norrbotniabanan
            och tillsätta en statlig förhandlingsperson för att underlätta
            arbetet med projektering och finansiering. Det är angeläget att
            planera för hela sträckningen UmeåLuleå. Det innebär delsträckorna
            UmeåDåva företagspark, Dåva före-tagsparkRobertsfors, RobertsforsSkellefteåOstvik,
            Ostvik-läns-gränsen, länsgränsenPiteå, PiteåSödra Gäddvik och
            Södra GäddvikLuleå. Diskussioner måste även föras med Finland
            för att skapa en gränsöverskridande förbindelse. Intentionen med
            TEN-T-satsningar är att dessa ska vara just gränsöverskridande.
          </p>
          <head xml:id="i-WUJCd26L36YfgAUqzcYSic" type="h2">
            Storstad
          </head>
          <p xml:id="i-7RCNTCbRXNcSWtXoGKBBtv">
            Väl fungerande storstäder som bärs fram av en stark framtidstro
            är en hörnsten i byggandet av ett modernt och konkurrenskraftigt
            Sverige. En kunskapsintensiv tjänstesektor men även forskning,
            utveckling och produktion i verkstadsindustrin finns i storstadsområdena.
          </p>
          <p xml:id="i-JhZyYwgMzwJ3LCr1mkyVoB">
            Trots stort forskningsstöd om storstädernas roll i en modern
            ekonomi har det länge saknats insikt i Sverige om vad som behöver
            göras för storstädernas utveckling. En stark ekonomisk utveckling
            i storstäderna gynnar hela Sverige.
          </p>
          <p xml:id="i-53dLEf8vqR1mRDjujH1U4U">
            I dag är många fast i tidsödande bilköer eller tvingas trängas
            på överfulla bussar, tunnelbanevagnar, spårvagnar och pendeltåg.
            Det främjar varken livskvaliteten, möjligheterna till pendling
            eller klimatet. Under lång tid har infrastrukturinvesteringarna
            i storstäderna inte hängt med befolkningsutvecklingen. Ökas kapaciteten
            och kvaliteten i kollektivtrafiken kommer fler att ställa bilen
            och resa kollektivt.
          </p>
          <p xml:id="i-E8PdarUTUbRcnNEJMz822i">
            Utöver satsningarna på ett svenskt höghastighetsnät vill vi genomföra
            ytterligare satsningar som underlättar för arbetspendling men
            även delvis anslutande godstransporter och anslutande fjärrtåg
            i våra tre storstadsregioner. Storstäderna växer snabbt, och hållbara
            transportlösningar gör att både andelen kollektivtrafikresenärer
            och bostadsbyggandet kan öka.
          </p>
          <p xml:id="i-HVGUDk9ep6iy5awE4JpuM3">
            I Stockholmsområdet är en utbyggnad av Stockholms tunnelbana
            mycket angelägen. De senaste åren har befolkningen ökat med 40
            000 människor per år. De kommande 20 åren väntas Stockholmsområdets
            befolkning öka med en halv miljon människor. Regeringen har i
            sin infrastrukturproposition angivit att man tillsätter förhandlingspersoner
            för att i första hand hitta lösningar för en utbyggnad av tunnelbanans
            blå linje till Nacka.
          </p>
          <p xml:id="i-4D23ySBtDg3MZAERPrpSfi">
            Förbifart Stockholm är redan beslutad och byggstarten väntas
            bli 2013.
          </p>
          <p xml:id="i-Lwarq1QnaPU32fdowrjGTS">
            Ytterligare en storsatsning vi vill genomföra är Mälarbanan genom
            Sundbyberg. Detta projekt skulle starkt bidra till en förbättring
            av pendlingsmöjligheterna på Mälarbanan. Attraktiva markområden
            skulle frigöras för byggnation av bostäder och kommersiella lokaler.
            En statlig satsning kräver medfinansiering från Sundbybergs stad
            för en del av kostnaden.
          </p>
          <p xml:id="i-Y5kCxyJSRw1afWdvz9om71">
            I Göteborgsområdet kommer Västsvenska paketet med Västlänken
            att innebära klara förbättringar för arbetspendling och långväga
            tågtrafik när det står klart år 2027. Även den nya järnvägen GöteborgLandvetterBorås
            innebär minskad trängsel och bättre miljö. Vi ser det dock som
            angeläget med satsningar på Västra stambanan mellan Göteborg och
            Alingsås för att underlätta för både regionalarbetspendling, fjärrtrafik
            och gods.
          </p>
          <p xml:id="i-DdgoD9FVjUtfw21ne89D5z">
            Aktuella trafikprognoser pekar mot att Öresundsbron inom tio
            år kommer att vara farligt nära fullt kapacitetsutnyttjande, inte
            minst på järnvägssidan. Det drivs på av ökad handel, arbetspendling
            och framför allt Fehmarn bält-förbindelsen. Vi menar därför att
            man redan nu måste påbörja planeringen av en ny länk mellan Sverige
            och Danmark så en fast avgiftsfinansierad förbindelse anläggs
            mellan Helsingborg och Helsingör.
          </p>
          <p xml:id="i-MpEmHwbQLVEJNQafiJmeNx">
            Fortsatt utbyggnad av kollektivtrafiken är av nationellt intresse.
            Staten måste vara med och bidra till strategiska kollektivtrafikinvesteringar
            i våra större städer. Särskilda tillräckliga statliga medel för
            kollektivtrafikinvesteringar bör reserveras inom ramen för åtgärdsplaneringen.
          </p>
          <head xml:id="i-GikjFkFcQmoHsm1egHbgGr" type="h2">
            Utvecklingspotential för Västra stambanan och Ostkustbanan
          </head>
          <p xml:id="i-Lm7Kpy7dTgXi3guin8qtZd">
            Trots de kommande investeringarna i höghastighetssträckorna JärnaLinköping,
            Ostlänken, GöteborgBorås och LundHässleholm visar Trafikverkets
            kapacitetsutredning att en utveckling av de befintliga banorna
            är mycket viktig.
          </p>
          <p xml:id="i-Q8oVHHApUV7SMnqQN7HNy7">
            I vår satsning på drift och underhåll ges 4,8 miljarder kronor
            utöver regeringens satsning till de befintliga banorna. Det ger
            både ökad driftsäkerhet och i de fall det är möjligt ökad kapacitet
            på järnvägen runt om i landet.
          </p>
          <p xml:id="i-AZzYrrWrKwTEpVcN4yCJhq">
            I takt med att såväl de nya höghastighetsbanorna som Norrbotniabanan
            och de övriga godssatsningarna färdigställs främjas persontrafiken
            på de befintliga banorna än mer.
          </p>
          <p xml:id="i-Lhv1dc1nFCGrep1xwHtxiB">
            Två av de befintliga banor som vi ser som särskilt strategiska
            för både gods och persontransporter är Västra stambanan och Ostkustbanan.
            Såväl Västra stambanan som Ostkustbanan har klassats med TEN-T-status
            av EU, vilket innebär att de är särskilt viktiga för ekonomisk
            utveckling och gränsöverskridande transporter. TEN-T-statusen
            innebär även att EU kan delfinansiera större nyinvesteringar i
            banorna.
          </p>
          <p xml:id="i-6J38DDvjSKaKLrW25WdbDL">
            På Ostkustbanan GävleSundsvall pågår nu ett stort arbete för
            att höja kapaciteten genom byggnation av flera mötesstationer
            på sträckan. Merparten är klara redan 2013, och en sista station
            byggs klart 2017. Trafikverkets bedömning är att det är svårt
            att bygga ytterligare mötesstationer. Någon järnvägsutredning
            för dubbelspårsutbyggnad finns inte, däremot har en förstudie
            gjorts. Vi ser det som angeläget att åtminstone en etapp dubbelspår
            på sträckan GävleSundsvall börjar byggas.
          </p>
          <p xml:id="i-Lh9W8kZofHnSYqRr4c5uVV">
            Även Västra stambanan har behov av kapacitetshöjande åtgärder
            för att klara persontrafiken men även stora mängder godstrafik
            till Göteborgs hamn. Som nämns i storstadsavsnittet är sträckan
            GöteborgAlingsås i behov av kapacitetsökningar för att främja
            både godstrafik, regional pendling och fjärrtrafik.
          </p>
          <head xml:id="i-JTbeuBUe6obEZ91coiuXcW" type="h2">
            Vägar
          </head>
          <p xml:id="i-ARnFsbfNDN1U8xLqp6w1Nr">
            Vi ser flera åtgärder som angelägna för att skapa säkrare och
            mer framkomliga vägar genom betydande förbättringar av det befintliga
            vägnätet. Lastbilstransporter är nödvändiga i ett vidsträckt och
            exportberoende land som Sverige. Skogsindustrin och flera andra
            branscher saknar många gånger alternativ till lastbilstransporter.
            För många privatpersoner både i och utanför storstäderna är bilen
            nödvändig både i yrkeslivet och på fritiden. Vi anser även att
            det är dags för en nystart för nollvisionen för att göra svenska
            vägar säkrare.
          </p>
          <p xml:id="i-CgJu8mvF43W2fwv4haYPp4">
            Under 20142025 vill vi anslå 4,8 miljarder kronor mer än regeringen
            till drift och underhåll av statliga vägar inklusive bärighet,
            tjälsäkring och rekonstruktion av vägar samt till statlig medfinansiering
            av enskilda vägar. Det ger ökade möjligheter till åtgärder för
            högre trafiksäkerhet och förbättring av de vägar som är särskilt
            viktiga för skogs- och basindustrin.
          </p>
          <p xml:id="i-MdrygaBLxYp8FzfcfzzJ9G">
            Det ökade anslaget till drift och underhåll av statliga vägar
            kan precis som den ökade satsningen på järnvägsunderhåll ge snabba
            effekter på både sysselsättning och vägstandard.
          </p>
          <head xml:id="i-9FdxKkwTWwo1K7FJTDF1fZ" type="h3">
            Trafiksäkerhetssatsning nystart för nollvisionen
          </head>
          <p xml:id="i-6TCJPN4vTnagfn1z6REzy6">
            Den svenska nollvisionen om att ingen ska dödas eller skadas
            för livet är en klar framgång. Den antogs 1997 av den dåvarande
            socialdemokratiska regeringen. I dag är svenskt kunnande om trafiksäkerhet
            inom både myndigheter, forskarvärlden och exportindustrin något
            som efterfrågas världen över. Nu har nollvisionen blivit en del
            av EU:s trafiksäkerhetspolitik och även FN har visat stort intresse
            för nollvisionen. Tyvärr ökade dödstalen i trafiken i Sverige
            under 2011, och 2012 har inte inneburit någon större minskning.
            Vi anser därför att det är dags för en nystart för nollvisionen.
          </p>
          <p xml:id="i-4e77NS5bJkWvMLyh3j3sKE">
            Inom ramen för vår vägsatsning vill vi starkt prioritera trafiksäkerheten.
            Det handlar både om mötesseparering och en satsning på s.k. intelligenta
            transportsystem (ITS).
          </p>
          <p xml:id="i-WKNJAuaTGMFgXLoWChXeKz">
            Sedan dåvarande Vägverket började planera för mötesseparering
            i mitten på 90-talet har omkring 300 mil väg mötesseparerats.
            Omkring hundra mil väg återstår nu att mötesseparera om man ser
            till de ursprungliga planerna. Utöver det finns omkring ytterligare
            100 mil väg kvar som är möjlig och motiverad att mötesseparera.
            Kostnaden för att bygga mitträcken ligger på omkring 50 miljoner
            kronor per mil. Utöver regeringens satsningar kommer vi med vårt
            ökade anslag att få än mer mötesseparerad väg i Sverige. Detta
            kommer att öka trafiksäkerheten på de vägar som i dag räknas till
            de farligaste i Sverige. En väg som särskilt måste prioriteras
            för mötesseparering och ökad framkomlighet är E20 genom Västergötland.
          </p>
          <p xml:id="i-AG9t7EMCkdqrofwrSgvV6t">
            Vi vill även satsa på ökad användning av intelligenta transportsystem
            (ITS). Det handlar om variabla hastighetsskyltar, elektronisk
            trafikinformation och elektronisk infrastruktur för att fordon
            ska kunna kommunicera med varandra. Många gånger kan ITS öka kapaciteten
            på befintliga vägar. ITS bör även byggas ut med yrkestrafiken
            i åtanke. Det handlar bl.a. om system för att kunna ge information
            om lediga platser på säkra uppställningsplatser.
          </p>
          <p xml:id="i-DKjt1PbyifUCRoutagXjEx">
            Vi ser det som viktigt att det svenska arbetet med ITS tydligt
            anknyts till innovationsarbetet i fordonsindustrin och infrastrukturbranschen.
            Det kan göra Sverige till ett föregångsland inom ITS. Det kommer
            att ge fördelar för såväl innovationsarbetet i industrin som framkomlighet,
            miljö och trafiksäkerhet.
          </p>
          <head xml:id="i-PV6QVp4fLZdk6CMfcLJAYN" type="h3">
            Satsning på bärighet och tjälsäkring av viktiga vägar för skogs-
            och basindustrin
          </head>
          <p xml:id="i-DCh8PzrTV8aArjDo2AW9Mn">
            Tjälskador och låg bärighet skapar stora problem för särskilt
            skogs- och basindustrins godstransporter på väg. Enligt en rapport
            3 från Skogsforsk kostar tjälskadorna och den bristande bärigheten
            den svenska skogsnäringen närmare 600 miljoner kronor årligen.
          </p>
          <p xml:id="i-N67TeLX3sPU6Du3qWXU3CG">
            En del av vårt väganslag ska särskilt prioriteras mot de vägar
            som är viktiga för skogs- och basindustrin. Liksom för större
            delen av exportindustrin är lastbilstransporter mycket viktiga
            för skogs- och basindustrin. Samtidigt nyttjar även skogs- och
            basindustrin järnvägen och drar därmed nytta av vår satsning på
            de tre prioriterade godsstråken.
          </p>
          <p xml:id="i-DZNf1a76euWi5XBXb7EdpC">
            Insatserna för ökad bärighet och tjälsäkring gynnar naturligtvis
            även de privatbilister som nyttjar dessa vägar.
          </p>
          <head xml:id="i-JqBwrrTXisu4z1vdmtSJW7" type="h3">
            Nationell samordnare för främjande av den seriösa åkerinäringen
          </head>
          <p xml:id="i-Uv1oHoJhKdCVnVg5GBfA3A">
            I dag utsätts seriösa aktörer inom åkeribranschen för konkurrens
            från oseriösa aktörer. Det handlar både om åkerier baserade i
            Sverige som använder sig av falskt egenföretagande genom F-skattsedlar
            och om utländska åkerier som bedriver illegal inrikestrafik i
            Sverige. Vi måste nu få ordning och reda i åkeribranschen. Såväl
            ansvariga myndigheter som transportköparna måste ta de här problemen
            på allvar. De regelverk som finns när det gäller kollektivavtal,
            arbetsmiljö, kör- och vilotider och s.k. cabotage måste helt enkelt
            efterföljas. Det gynnar både villkoren för anställda inom transportbranschen
            och trafiksäkerheten och miljön.
          </p>
          <p xml:id="i-BkB1ZHtgVqrcEAHN6zq6gP">
            För att stärka den seriösa åkerinäringen vill vi införa en nationell
            samordnare som ska se till att ansvariga myndigheter kan göra
            gemensamma insatser på området. Det handlar om polisen, Transportstyrelsen,
            Trafikverket, Skatteverket, tullen och Arbetsmiljöverket.
          </p>
          <p xml:id="i-7qs1dgv7rCYko4QXa3bvN1">
            Vi ser även vägslitageavgiften som ett sätt att få ökad kontroll
            över inte minst hur många utlandsregistrerade lastbilar som trafikerar
            svenska vägar. Vägslitageavgiften innebär också ökad konkurrensneutralitet
            mellan svenska och utländska åkeriföretag. Vi ser det även som
            viktigt att frågan om att utlandsregistrerade fordon ska betala
            trängselavgift snabbt får en lösning.
          </p>
          <p xml:id="i-3sD32izAQwudZ4CRmKHEhv">
            Vår bedömning är att dessa åtgärder kommer att innebära klara
            fördelar för svenska seriösa åkerier. Det kan bli så att jobb
            inom åkeribranschen som under senare år flaggats ut kan börja
            flaggas hem igen.
          </p>
          <head xml:id="i-UmLSjXoL4frUkSipewyXNj" type="h3">
            Lås hjul eller ta skyltarna för fordonsägare som vägrar betala
            böter
          </head>
          <p xml:id="i-12k6C6pn77ZohVHwzVzeBh">
            Ett välkänt problem i dag är att förare eller ägare till yrkesfordon
            helt enkelt vägrar att betala böter. För ägare till främst utlandsregistrerade
            fordon innebär detta beteende i dag små eller inga risker alls.
            För att komma till rätta med detta ska det vara möjligt för polisen
            att beslagta registreringsskyltarna eller låsa fast hjulen på
            fordonet i väntan på att böter betalas.
          </p>
          <head xml:id="i-95vW7qyBCBZ9RhfSLzuBfe" type="h2">
            Inlandssjöfart en möjlighet för ökad kapacitet i transportsystemet
          </head>
          <p xml:id="i-XTomheT7G4s3xPtGborQRj">
            När det gäller sjöfartens utveckling har vi i motionen redogjort
            för vikten av tonnageskatt, ett fortsatt arbete i EU och IMO för
            att minska sjöfartens klimatpåverkan och god infrastruktur i anslutning
            till de viktigaste hamnarna.
          </p>
          <p xml:id="i-S1z6TrSaqaookQeAdZnpWi">
            Vi vill även undersöka förutsättningarna att införa EU:s regelverk
            för inre vattenvägar i Sverige. Är det förenligt med högt ställda
            krav på arbetsvillkor, sjösäkerhet och miljö skulle ett införande
            av regelverket i Sverige kunna innebära ökad kapacitet för godstransporter.
          </p>
          <head xml:id="i-6wZCiwThQMGMomzPgvmFn4" type="h2">
            Planera för framtiden
          </head>
          <p xml:id="i-XpM5eS6jwHKDQAfnMMyVZQ">
            Vi ser det som problematiskt att regeringen många gånger låter
            investeringsbeslut föregå planeringen. Det ger sämre beslutsunderlag
            och dålig förutsägbarhet. På godssidan talas ofta om vikten av
            att en s.k. marknadspott skulle kunna förekomma om nya transportbehov
            uppstår snabbt. Vi kan se hur gruvnäringens ökade transportbehov
            var svårt att se för bara några få år sedan. Snabb expansion i
            vissa branscher kan snabbt skapa behov av nyinvesteringar på godssidan.
            Då målsättningen är att öka exporten utanför Europa kan investeringar
            i ny infrastruktur kring de största hamnarna snabbt bli angelägen.
            Likaså kan svenska större vattendrag, sjöar, kuster och hamnar
            behöva förberedas för ett eventuellt införande av EU:s regelverk
            för inre vattenvägar.
          </p>
          <p xml:id="i-EvGw75U88JzmUaftaZCDej">
            I dag talar vi om ett svenskt klimatmål till 2050. EU har satt
            upp vissa målsättningar för transportpolitiken till 2050. Det
            finns anledning att redan nu på ett aktivt sätt börja identifiera
            och planera för projekt som kan bidra till dessa mål. Även risken
            för snabba oljeprishöjningar måste vägas in. Detta saknas exempelvis
            i kapacitetsutredningen.
          </p>
          <p xml:id="i-8UwF4JJTEgLRQjTzDAtMzW">
            Även när det gäller persontrafiken är det angeläget med mer förutseende
            planering om behoven av arbetspendling ändras snabbt.
          </p>
          <p xml:id="i-5ErQEWiXzCZnQzQaiqpRTy">
            För att få en så bred kunskap och så bra beredskap som möjligt
            är det angeläget med en större planeringskatalog över angelägna
            projekt. Det handlar om projekt som HH-förbindelsen, en andra
            Öresundsförbindelse, fortsatta höghastighetssatsningar och satsningar
            på etapper med dubbelspår på Ostkustbanan. På godssidan kan det
            handla om ytterligare etapper på Norrbotniabanan och Hamnbanan
            i Göteborg.
          </p>
          <head xml:id="i-Wu49QBtHeFPnKSCUgsk1qt" type="h2">
            Inför åtgärdsplaneringen
          </head>
          <p xml:id="i-4Kwcb7BVZ9RDWg3Y4vS81n">
            Inom ramen för åtgärdsplaneringen är det angeläget att de olika
            vägvalen inom transportområdet tydliggörs. Det är därför betydelsefullt
            att åtgärdsplaneringen, liksom tidigare, tydligt redovisar olika
            ambitionsnivåers påverkan på planeringen.
          </p>
        </div>
        <div type="motSignatures">
          <list>
            <item xml:id="i-KX92RdHCgER5fJvtwLHGDr">
              Anders Ygeman (S)
            </item>
            <item xml:id="i-9CMtN4d5sYBW4fiU7EwkaH">
              Monica Green (S)
            </item>
            <item xml:id="i-LgZoYZ6HN1kGwWo7RtDxuF">
              Lars Johansson (S)
            </item>
            <item xml:id="i-FSpkbVS3jC6eWw1DcnovzY">
              Lars Mejern Larsson (S)
            </item>
            <item xml:id="i-VDdnoxcYEANv5HqqySzETD">
              Leif Pettersson (S)
            </item>
            <item xml:id="i-4oyzLBPvtw1CEZzsTh7t9W">
              Suzanne Svensson (S)
            </item>
            <item xml:id="i-QR3v9VcryJ4Ex1y1PJYGqn">
              Roza Güclü Hedin (S)
            </item>
          </list>
        </div>
      </div>
    </body>
  </text>
</TEI>
