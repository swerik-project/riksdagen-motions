<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-AU-00409">
  <teiHeader>
    <fileDesc>
      <titleStmt>
        <title>Utgiftsområde 14 Arbetsmarknad och arbetsliv</title>
        <author corresp="i-SZKUTdtCrCo58yNCQsH76">av Ylva Johansson m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 14 Arbetsmarknad och arbetsliv</title>
          <idno type="rdwebb">H102A409</idno>
          <rs type="number">A409</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H102A409/text</ref>
          <ref type="dokument_url_html">http://data.riksdagen.se/dokument/H102A409</ref>
          <ref type="dokumentstatus_url_xml">http://data.riksdagen.se/dokumentstatus/H102A409</ref>
          <ref type="doc">http://data.riksdagen.se/fil/447A6716-6212-4CF4-83AB-F0D1C6350C1D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-SZKUTdtCrCo58yNCQsH76</idno>
            <name>Ylva Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-79cRBqVjCpwABr2BiKwH7S</idno>
            <name>Ann-Christin Ahlberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-UQcnRomhD3QwUvHJm9NQo2</idno>
            <name>Johan Andersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-LdjfMsG9pY1LY9yx58k2gm</idno>
            <name>Patrik Björck</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-5Eq8EMsaTFyzYQzP7AM1mR</idno>
            <name>Kerstin Nilsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-YMP8nuJqySuXaujevkGpSV</idno>
            <name>Raimo Pärssinen</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-AQAc7L3yWtMcgD3r6CxRHG</idno>
            <name>Maria Stenberg</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-txfpvEmCUqQkY57Xe8A1u" type="signed"/>
        <correspContext corresp="i-txfpvEmCUqQkY57Xe8A1u">
          <note type="signatory" corresp="i-SZKUTdtCrCo58yNCQsH76"/>
          <note type="signatory" corresp="i-79cRBqVjCpwABr2BiKwH7S"/>
          <note type="signatory" corresp="i-UQcnRomhD3QwUvHJm9NQo2"/>
          <note type="signatory" corresp="i-LdjfMsG9pY1LY9yx58k2gm"/>
          <note type="signatory" corresp="i-5Eq8EMsaTFyzYQzP7AM1mR"/>
          <note type="signatory" corresp="i-YMP8nuJqySuXaujevkGpSV"/>
          <note type="signatory" corresp="i-AQAc7L3yWtMcgD3r6CxRHG"/>
        </correspContext>
        <correspAction xml:id="i-PGFQyqzEZYd8eRcaos6LBu" type="numbering">
          <date when="2013-10-11"/>
        </correspAction>
        <correspAction xml:id="i-RSabuNwwcMsyjr8Z9rKYu5" type="submission">
          <date when="2013-10-04"/>
        </correspAction>
        <correspAction xml:id="i-PLdSzriadAA3jRszP8NqYg" type="transfer">
          <date when="2013-10-04"/>
        </correspAction>
        <correspAction xml:id="i-MVbovFy3rPsyxTZtC3a4sC" type="assigned"/>
        <correspContext corresp="i-MVbovFy3rPsyxTZtC3a4sC">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Dr95kLeLuaxoJM8uEzbBtJ" type="motHeader"/>
      <div xml:id="i-As1jt9ShiRi6wM4UaooczV" type="motBody">
        <div xml:id="i-TLkzjSpdRqVWiDjrsTCqNm" type="motProposal" subtype="förslag">
          <head xml:id="i-6yyJ5D8wU52mRCAgfoCo22">
            Förslag till riksdagsbeslut
          </head>
          <list xml:id="i-SzPzDSLPN8cZyfQTPk3xgS" style="ol">
            <item xml:id="i-8J6qMDMndnnGSMLV3KcqN6">
              Riksdagen anvisar med följande ändringar i förhållande till regeringens
              förslag anslagen inom utgiftsområde 14 Arbetsmarknad och arbetsliv
              enligt uppställningen i motionen.
            </item>
            <item xml:id="i-7W52s86jvxRym7Vk25BELY">
              Riksdagen tillkännager för regeringen som sin mening vad som
              anförs i motionen om inriktningen på arbetsmarknadspolitiken.
            </item>
            <item xml:id="i-NSGGQW5eUuoUwy877z5X4P">
              Riksdagen tillkännager för regeringen som sin mening vad som
              anförs i motionen om ett sysselsättningspolitiskt ramverk.
            </item>
            <item xml:id="i-QUcRv5UbBNtshm3pUwWBP3">
              Riksdagen tillkännager för regeringen som sin mening vad som
              anförs i motionen om styrning och utveckling av Arbetsförmedlingen.
            </item>
            <item xml:id="i-RCXg2xJn6Qxvd9qzR3QCEZ">
              Riksdagen tillkännager för regeringen som sin mening vad som
              anförs i motionen om att lösa upp vattentäta skott mellan reguljär
              utbildning och arbetsmarknadsutbildning.
            </item>
            <item xml:id="i-TPbqDj5a7QWEgZ4AvxAnqs">
              Riksdagen tillkännager för regeringen som sin mening vad som
              anförs i motionen om att öka antalet platser inom den yrkesinriktade
              arbetsmarknadsutbildningen med inriktning mot bristyrken.
            </item>
            <item xml:id="i-54BPyDQTAQQnqXyo6Czjvm">
              Riksdagen tillkännager för regeringen som sin mening vad som
              anförs i motionen om kompetensplattformar. 1
            </item>
            <item xml:id="i-LPr2EpSUuWP4UNDyCSCLaE">
              Riksdagen tillkännager för regeringen som sin mening vad som
              anförs i motionen om ett nationellt valideringscentrum. 1
            </item>
            <item xml:id="i-Hfn3B1Np4pEcL3LNoaSkHG">
              Riksdagen tillkännager för regeringen som sin mening vad som
              anförs i motionen om studentmedarbetare. 1
            </item>
            <item xml:id="i-Hj6kafuJGJdU5YBrPsGzGX">
              Riksdagen tillkännager för regeringen som sin mening vad som
              anförs i motionen om studie- och karriärvägledning. 1
            </item>
            <item xml:id="i-Wge1rcuxAQK9UPneniLGAj">
              Riksdagen tillkännager för regeringen som sin mening vad som
              anförs i motionen om handledarutbildning på högskolenivå. 1
            </item>
            <item xml:id="i-Dua6uxKWhZYmxNrLXmT3DG">
              Riksdagen tillkännager för regeringen som sin mening vad som
              anförs i motionen om 90-dagarsgaranti för ungdomar.
            </item>
            <item xml:id="i-RTUArML4hh5dBoskiKAXH5">
              Riksdagen tillkännager för regeringen som sin mening vad som
              anförs i motionen om att införa utbildningskontrakt för unga utan
              gymnasieutbildning.
            </item>
            <item xml:id="i-VYQPycPbGErDwnXcMB8h2c">
              Riksdagen tillkännager för regeringen som sin mening vad som
              anförs i motionen om yrkesintroduktionsjobb för arbetslösa unga.
            </item>
            <item xml:id="i-RKqFsY6Gc4oRC96bQqKxtd">
              Riksdagen tillkännager för regeringen som sin mening vad som
              anförs i motionen om praktikplatser för unga.
            </item>
            <item xml:id="i-3CVDtz8CcCTTxJvv9TiUav">
              Riksdagen tillkännager för regeringen som sin mening vad som
              anförs i motionen om aktiv och effektiv arbetsförmedling för unga.
            </item>
            <item xml:id="i-EJbamjXffyhiejc9ELtfcG">
              Riksdagen tillkännager för regeringen som sin mening vad som
              anförs i motionen om att inrätta en erfarenhetsdelegation.
            </item>
            <item xml:id="i-DANQExxSmexgfj5yG9j7n6">
              Riksdagen tillkännager för regeringen som sin mening vad som
              anförs i motionen om personer med funktionsnedsättning.
            </item>
            <item xml:id="i-QHQ1QdiukGWRTTv8rp4mAG">
              Riksdagen tillkännager för regeringen som sin mening vad som
              anförs i motionen om samlade resurser för personer med komplexa
              behov.
            </item>
            <item xml:id="i-8jNGGAENEt1kCBPGoPMVsZ">
              Riksdagen tillkännager för regeringen som sin mening vad som
              anförs i motionen om extratjänster.
            </item>
            <item xml:id="i-XQjDVdCijeo2v8nHyyRedZ">
              Riksdagen tillkännager för regeringen som sin mening vad som
              anförs i motionen om att avskaffa fas 3.
            </item>
            <item xml:id="i-8fKDwZwEzFoQswKZ7oYtVQ">
              Riksdagen tillkännager för regeringen som sin mening vad som
              anförs i motionen om att studera med bibehållen ersättning för
              dem som befinner sig i fas 3.
            </item>
            <item xml:id="i-5ZE4t2pyPeLSrYE8yumq3m">
              Riksdagen tillkännager för regeringen som sin mening vad som
              anförs i motionen om åtgärder mot exploatering av migrerad arbetskraft.
              2
            </item>
            <item xml:id="i-8H1DQdUR3H7KTpHXFfEyDG">
              Riksdagen tillkännager för regeringen som sin mening vad som
              anförs i motionen om att ge Migrationsverket i uppdrag att följa
              upp ansökningar om arbetstillstånd och säkerställa att rätt avtal
              gäller. 2
            </item>
            <item xml:id="i-Jz5m8RwZhhUBks7yYaekr2">
              Riksdagen tillkännager för regeringen som sin mening vad som
              anförs i motionen om vandelsprövning av arbetsgivare som söker
              tillstånd för migrerad arbetskraft. 2
            </item>
            <item xml:id="i-AKWRJqer89PFQdxq9k1uAo">
              Riksdagen tillkännager för regeringen som sin mening vad som
              anförs i motionen om sanktionsmöjligheter vid missbruk med beviljade
              arbetstillstånd. 2
            </item>
            <item xml:id="i-3h1z4trzHe75JmasN6tpMw">
              Riksdagen tillkännager för regeringen som sin mening vad som
              anförs i motionen om höjt tak och höjd ersättningsnivå i arbetslöshetsförsäkringen.
            </item>
            <item xml:id="i-PKzM17F2BuDBnEokMsphjn">
              Riksdagen tillkännager för regeringen som sin mening vad som
              anförs i motionen om en omfattande översyn av arbetslöshetsförsäkringen.
            </item>
            <item xml:id="i-5rhCRvcnnFUJfmRrBBsw9y">
              Riksdagen tillkännager för regeringen som sin mening vad som
              anförs i motionen om att öka resurserna till Arbetsmiljöverket.
            </item>
            <item xml:id="i-7ZtKNsVLDr69AHzX88tS2c">
              Riksdagen tillkännager för regeringen som sin mening vad som
              anförs i motionen om förstärkt arbetsmiljöforskning.
            </item>
            <item xml:id="i-7ftwSZ7he3JCf7KB6vKdDm">
              Riksdagen tillkännager för regeringen som sin mening vad som
              anförs i motionen om regionala skyddsombud.
            </item>
            <item xml:id="i-3nTqzzUvA9HTrsm6ft13Ah">
              Riksdagen tillkännager för regeringen som sin mening vad som
              anförs i motionen om Riksenheten för miljö- och arbetsmiljömål.
              3
            </item>
            <item xml:id="i-2g815CGwfp1SAEBqTaRN3v">
              Riksdagen tillkännager för regeringen som sin mening vad som
              anförs i motionen om beställaransvar för arbetsmiljön.
            </item>
            <item xml:id="i-2M2k3JgL6jMDquQRHFJavS">
              Riksdagen tillkännager för regeringen som sin mening vad som
              anförs i motionen om mobbning och trakasserier.
            </item>
            <item xml:id="i-XuHvNjZyik4GtveJwXmiye">
              Riksdagen tillkännager för regeringen som sin mening vad som
              anförs i motionen om företagshälsovård.
            </item>
            <item xml:id="i-TM61bHXYCJ4pR3Am7LjNJ3">
              Riksdagen tillkännager för regeringen som sin mening vad som
              anförs i motionen om ett socialt protokoll i EU.
            </item>
            <item xml:id="i-JqQHrarsKYaMH1rj2a3y5s">
              Riksdagen tillkännager för regeringen som sin mening vad som
              anförs i motionen om turordningsreglerna i lagen om anställningsskydd.
            </item>
            <item xml:id="i-XKDJaLzwNjeH6ZnnvJjRPj">
              Riksdagen tillkännager för regeringen som sin mening vad som
              anförs i motionen om företrädesrätten till återanställning.
            </item>
            <item xml:id="i-RmWF2SinximKNCeBK9bMyy">
              Riksdagen tillkännager för regeringen som sin mening vad som
              anförs i motionen om arbetsgivares stadigvarande arbetskraftsbehov.
            </item>
            <item xml:id="i-3TZhkJLQQxrkjcmtF6rMqr">
              Riksdagen tillkännager för regeringen som sin mening vad som
              anförs i motionen om behörighet att företräda företag och näringsidkare
              vid utstationering.
            </item>
            <item xml:id="i-G7WysNPC1DFvfoYMUFZA1s">
              Riksdagen antar regeringens förslag till lag om korttidsarbete
              med de ändringar som anges i motionen. 4
            </item>
          </list>
          <p xml:id="i-Vmmge4wKpUeNZ2s7t19YY9">
            1 Yrkandena 7–11 hänvisade till UbU.
          </p>
          <p xml:id="i-8iqGRKjqQXJu3zkAk9NsLP">
            2 Yrkandena 23–26 hänvisade till SfU.
          </p>
          <p xml:id="i-FBRZNMneThw8ZRvKNnuXiM">
            3 Yrkande 32 hänvisat till JuU.
          </p>
          <p xml:id="i-Y8yCiZLJPMvKtAZNJeCfsR">
            4 Yrkande 41 hänvisat till FiU.
          </p>
        </div>
        <div xml:id="i-S1mQyrcjLUkDhqHx7aXYCW" type="motContent">
          <head xml:id="i-3h7xnm5f3sfiw9j3rDYo1D" type="h1">
            En solidarisk arbetslinje
          </head>
          <head xml:id="i-Lu2PhYrfusdg9XMPAaHsvW" type="h1">
            Anslagsförslag 2014 inom utgiftsområde 14 Arbetsmarknad och arbetsliv
          </head>
          <p xml:id="i-Nykdog6kvYBUrgjZRByGK6">
            Tusental kronor
          </p>
          <table xml:id="i-VPgZeH9p9RzJiGUeMoC7Va">
            <row xml:id="i-Nv2qBDiBZgidm5mkQARgx7">
              <cell>
                Ramanslag
              </cell>
              <cell>
                Regeringens förslag
              </cell>
              <cell>
                Avvikelse från regeringen (S)
              </cell>
            </row>
            <row xml:id="i-DUYtGHqaBzppwWD1uNGwhC">
              <cell>
                1:2
              </cell>
              <cell>
                Bidrag till arbetslöshetsersättning och aktivitetsstöd
              </cell>
              <cell>
                32 134 598
              </cell>
              <cell>
                +3 600 000
              </cell>
            </row>
            <row xml:id="i-To1CrDthL6MEQgjF3QTsBZ">
              <cell>
                1:3
              </cell>
              <cell>
                Kostnader för arbetsmarknadspolitiska program och insatser
              </cell>
              <cell>
                9 224 345
              </cell>
              <cell>
                +9 466 000
              </cell>
            </row>
            <row xml:id="i-UxhENWoUTioUg6Ct5MRwjL">
              <cell>
                2:1
              </cell>
              <cell>
                Arbetsmiljöverket
              </cell>
              <cell>
                622 352
              </cell>
              <cell>
                +100 000
              </cell>
            </row>
            <row xml:id="i-J1EF5ugEtT6PJDVHQ4tnSY">
              <cell>
                Summa
              </cell>
              <cell>
                70 374 895
              </cell>
              <cell>
                +13 166 000
              </cell>
            </row>
          </table>
          <p xml:id="i-TjdpZJpLNapLzSADkjysfR">
            För oss socialdemokrater är arbetslinjen ett uttryck för en politisk
            värdering – alla ska göra rätt för sig och kunna känna delaktighet
            i samhället. Staten har ett ansvar att föra en politik som syftar
            till full sysselsättning och individen har ett ansvar att sträva
            efter sysselsättning för egen del. Arbetslinjen innebär att alla
            som kan arbeta ska ha både en möjlighet och en skyldighet att
            göra det.
          </p>
          <p xml:id="i-WMsj4AypVcTKowAGVr8ESt">
            Med vår politik vill vi skapa frihet för människor att forma
            sina egna liv, uppmuntra utveckling och se möjligheter. Målet
            är arbete åt alla – full sysselsättning. En starkare arbetslinje
            är vårt medel att nå dit. Genom att förbättra människors villkor,
            möjligheter till utveckling och bekämpa arbetslöshet läggs grunden
            för tillväxt och välfärd. För varje människa är det egna arbetet
            grunden för försörjning och för friheten att kunna göra egna val
            i livet. Att arbeta ska alltid löna sig. Jämställdhetsperspektiv
            ska genomsyra arbetsmarknadspolitiken och alla former av diskriminering
            ska aktivt motarbetas.
          </p>
          <p xml:id="i-DQpjdUfZ38RdnnT28rdpPd">
            Att människor arbetar och försörjer sig är grunden i en socialdemokratisk
            välfärsmodell som skapar hög sysselsättning, låg arbetslöshet,
            jämlikhet och ökat välstånd.
          </p>
          <p xml:id="i-3gjbV59ybWZnGy7FAV3adm">
            Hela 40 procent av de personer som får ekonomiskt bistånd från
            kommunerna har arbetslöshet som skäl. De är inte förhindrade eller
            oförmögna att arbeta. Kommunerna drabbas dubbelt av arbetslösheten,
            dels genom uteblivna skatteintäkter och dels genom ökade kostnader
            för försörjningsstödet. På så sätt minskar resurserna till skola,
            vård och omsorg.
          </p>
          <p xml:id="i-5qHrKhpMpoEsKLd4W53FEw">
            Både omställning och trygghet är viktiga delar i den socialdemokratiska
            arbetslinjen. Det betyder att den som förlorat sitt jobb eller
            som vill byta arbete ska ha rätt till stöd. Arbetslinjen innehåller
            också skyldigheter, som att arbeta efter förmåga, aktivt söka
            jobb och utveckla sin kompetens. Den som är arbetslös ska ha rätt
            till ersättning när hon eller han söker jobb men också ha ansvar
            att byta yrke om så behövs, vidareutbilda sig eller flytta för
            att få ett jobb.
          </p>
          <head xml:id="i-2GZojxxA6sAsJ8gqFE4oXx" type="h1">
            Konkurrera med kunskap – inte låga löner
          </head>
          <p xml:id="i-F9Ap3X4gnda16UT724D3fM">
            Det finns en tydlig trend i riktning mot hårdare kompetenskrav
            på arbetsmarknaden. Jobben har kontinuerligt fått ett allt större
            kunskapsinnehåll. Om anställda framöver ska kunna möta företagens
            behov kommer det att krävas prestationer på allt högre kompetensnivåer.
            För att konkurrera med kunskap måste arbetskraften vara tillräckligt
            kompetent. Regeringspolitikens inriktning att subventionera fram
            allt fler låglönejobb går i motsatt riktning.
          </p>
          <p xml:id="i-FoY34YWMjofP6CcbTm3iXS">
            År 2000 var 29 procent av de sysselsatta inom EU lågkvalificerade
            och 22 procent högkvalificerade. År 2010 var förhållandet det
            omvända: 29 procent var hög- och 22 procent lågkvalificerade.
            År 2020 beräknas 35 procent av jobben kräva höga kvalifikationer
            och 15 procent kräva låga kvalifikationer. Enligt aktuella kompetensprognoser
            är det högst tveksamt om det då kommer att finnas tillräckligt
            med arbetstagare för det ökande andelen högkvalificerade jobb.
          </p>
          <p xml:id="i-Ts6d2XM76CZ7ZjEdg92nWQ">
            Att hänga med i kunskapsutvecklingen kräver breda och medvetna
            insatser på många områden. Mest utsatt är läget för de företag
            som konkurrerar globalt, men behovet av kontinuerlig kunskapsuppbyggnad
            finns överallt på arbetsmarknaden.
          </p>
          <p xml:id="i-Ai5CFkKgoJtX5UNtpScNdU">
            Ett perspektiv som det talas för lite om är vad som händer med
            kompetensnivån i samhället under längre perioder av hög arbetslöshet.
            Särskilt skadlig är ungdoms- och långtidsarbetslösheten:
          </p>
          <list xml:id="i-Mi1dWxq7D6cjcuWj6E77Ux" style="ul">
            <item xml:id="i-WDJZCrPvx1DYsYi4hnFaz7">
              Arbetet i sig är ju en viktig lärandeprocess – i synnerhet i
              unga år. Ungdomar som inte lyckas få fotfäste på arbetsmarknaden
              missar alla möjligheter till personlig utveckling som finns kopplade
              till att ha ett riktigt jobb.
            </item>
            <item xml:id="i-Ca4K4gV2pFSw7LyvXUg3Rf">
              Vid sidan av den sociala problematik som följer med långtidsarbetslöshet
              finns nackdelen att kompetensen successivt urholkas. Den långtidsarbetslöse
              tappar med tiden kunskaper och tar inte del av de successiva kunskapsuppdateringar
              som hör samman med att finnas på en arbetsplats.
            </item>
          </list>
          <p xml:id="i-6bvXgccEvHRfpZDhB1MzS1">
            Att pressa tillbaka ungdoms- och långtidsarbetslösheten är alltså
            i sig ett viktigt sätt att hålla kompetensnivåerna uppe. Vi socialdemokrater
            vill inte sänka priset på arbete – vi vill öka värdet på människor.
          </p>
          <head xml:id="i-UVJNgxPpnEcRMrcrNNJFH5" type="h1">
            Inför ett sysselsättningspolitiskt ramverk
          </head>
          <p xml:id="i-Pu8kXJ9fFVNbBTopcbdtoi">
            Full sysselsättning är den ekonomiska politikens viktigaste mål.
            För att politiken tydligare ska verka för en ökad sysselsättning
            bör det ekonomiska ramverket kompletteras med ett sysselsättningspolitiskt
            ramverk.
          </p>
          <p xml:id="i-PoQHdH7AthbUpzdnPugSve">
            Det räcker inte med låg arbetslöshet. För att begreppet full
            sysselsättning ska vara meningsfullt som målsättning krävs att
            sysselsättningsgraden samtidigt är hög. Många måste både vilja
            och kunna arbeta. Full sysselsättning är ett läge när alla som
            kan och vill arbeta också hittar ett arbete.
          </p>
          <p xml:id="i-B7kUe3ELr9hjMKSBRjHnqQ">
            För att den samlade ekonomiska politiken ska ta tydligare steg
            mot full sysselsättning behöver ett sysselsättningspolitiskt ramverk
            utvecklas, ett ramverk med ett övergripande mål som tydliggör
            politikens inriktning. Det stärker styrningen inom Regeringskansliet
            och myndigheter för att lyfta fram nya förslag som verkar i riktning
            mot full sysselsättning. Ramverket ska följa utvecklingen i sysselsättningsgraden,
            antalet arbetade timmar och arbetslösheten.
          </p>
          <p xml:id="i-7KS1EkD3pjah9RhHoq8mJw">
            Vi socialdemokrater har slagit fast ett tydligt mål för jobben:
            Sverige ska mellan 2014 och 2020 öka antalet kvinnor och män som
            arbetar och antalet arbetade timmar i ekonomin så mycket att vi
            når lägst arbetslöshet i EU.
          </p>
          <p xml:id="i-HNazgrUDXhXeAtHNRL8APx">
            Ett ambitiöst mål ska följas av en kraftfull politik med fokus
            på jobben. Då krävs ordning och reda i de offentliga finanserna,
            en aktiv näringspolitik, investeringar i människors kunskaper
            och kompetens och en fungerande välfärd.
          </p>
          <head xml:id="i-5uavAvGFJzpL1AvqJXeQ3B" type="h1">
            Regeringens misslyckade jobbpolitik
          </head>
          <p xml:id="i-CcDEEwvVcpj4ZGfefuTpVS">
            Arbetslösheten är fortsatt hög. Regeringens jobbpolitik fungerar
            inte. Andelen av befolkningen som är i arbete, den så kallade
            sysselsättningsgraden, har inte ökat trots att ett av regeringens
            huvudfokus varit att minska utanförskapet. Antalet som varit utan
            arbete i två år eller mer har nästan tredubblats, ungdomsarbetslösheten
            har ökat kraftigt.
          </p>
          <head xml:id="i-MfQT5BJxDgVLRAz4HrGjCi" type="h1">
            Sysselsatta i procent av befolkningen 15–74 år, genomsnitt per
            år 2005–2012.
          </head>
          <table xml:id="i-7FwWbLQB1Vy6rZM3rRU2u1">
            <row xml:id="i-CjGntP7ddeUUdjMrGsyAHD">
              <cell>
                2005
              </cell>
              <cell>
                2006
              </cell>
              <cell>
                2007
              </cell>
              <cell>
                2008
              </cell>
              <cell>
                2009
              </cell>
              <cell>
                2010
              </cell>
              <cell>
                2011
              </cell>
              <cell>
                2012
              </cell>
            </row>
            <row xml:id="i-K7TbwhJs3YmxYHxXRUaKLX">
              <cell>
                65,2
              </cell>
              <cell>
                65,8
              </cell>
              <cell>
                66,7
              </cell>
              <cell>
                66,8
              </cell>
              <cell>
                64,7
              </cell>
              <cell>
                64,4
              </cell>
              <cell>
                65,4
              </cell>
              <cell>
                65,5
              </cell>
            </row>
          </table>
          <p xml:id="i-LiczY9LYJVHE1jRTXycmrj">
            Källa: Arbetskraftsundersökningen (AKU).
          </p>
          <p xml:id="i-3gPpGhdH99jxzTkg9C8jNA">
            Efter valvinsten 2006 sjösatte regeringen sin jobbpolitik med
            skattesänkningar, privatisering, kraftigt försämrad a-kassa och
            höjda avgifter, utförsäkring av sjuka, sänkta arbetsgivaravgifter,
            aktivitetsförbud på arbetsförmedlingen för unga, kraftig minskning
            av vuxenutbildning och arbetsmarknadsutbildning samt införandet
            av fas 3. Efter sju år står det klart att politiken har misslyckats.
          </p>
          <p xml:id="i-MhJGagjqXN2abJx1qN3bUJ">
            Särskilt allvarligt är att långtidsarbetslösheten ökar samtidigt
            som antalet arbetslösa som har mycket svårt att ta sig in på arbetsmarknaden
            också ökar. Antalet personer som varit arbetslösa riktigt länge
            – mer än två år – har de senaste sju åren ökat från 24 000 till
            70 000.
          </p>
          <p xml:id="i-NoxT9faQ77MsLN7GzB6xwR">
            Totalt antal arbetssökande som varit utan arbete minst ett år
            har förändrats relativt lite under det senaste året. Sammansättningen
            har dock förändrats och andelen av de långtidsjukskrivna som tillhör
            utsatta grupper har ökat de senaste två åren.
          </p>
          <head xml:id="i-4yBC7uShBG64d7krKWCcT2" type="h1">
            Sammanlagd tid utan arbete under en 10-årsperiod, tusental
          </head>
          <p xml:id="i-UDPR2WKgKemujJyRZkJr9W">
            Källa: Arbetsförmedlingen, Arbetsmarknadsutsikterna 2012.
          </p>
          <p xml:id="i-TsmQZg643Y1Hu4xbtFkF8U">
            Sverige har, till skillnad från många andra länder, goda statsfinanser
            och möjlighet att investera för att skapa förutsättningar för
            uthållig tillväxt och nya jobb. Ändå väljer regeringen att föra
            en politik som varken klarar arbetslösheten, sysselsättningen
            eller utanförskapet.
          </p>
          <p xml:id="i-6yKWd8rMnLdRduBFaJ1Zk4">
            Det är inte genom fler generella subventioner till företagen
            utan genom en politik för nya jobb och en konsekvent satsning
            på människors kompetens som arbetslösheten kan bekämpas. Det handlar
            om yrkesutbildning och högskoleutbildning för att möta arbetsmarknadens
            behov men också om nya utbildningschanser för alla som hamnat
            långt från arbetsmarknaden. För alla ungdomar som tillåtits misslyckas
            i skolan krävs rejäla resurser för att de ska nå gymnasiekompetens
            och ett riktigt jobb.
          </p>
          <p xml:id="i-Rwt2HfK3gUazEbFg2HkPq4">
            Det blir alltmer tydligt att konflikten om jobben handlar om
            Sverige ska satsa på utbildningslinjen eller försämrad trygghet.
          </p>
          <p xml:id="i-7kj6XNF3zqBu8S19Wwg2W9">
            Den samlade ekonomiska politiken ska utformas så att individers
            vilja till arbete förstärks. Det sker genom att arbete lönar sig,
            genom en bra lön och rätt till exempelvis pension, a-kassa och
            avtalsförsäkringar.
          </p>
          <head xml:id="i-TBzQ9m1WH1E9r2JvqJqKih" type="h1">
            Utbildning istället för passivitet
          </head>
          <p xml:id="i-8EjmnBxuqCmGxCNsfg2fEy">
            Den borgerliga regeringen har utdelat en dråpslag mot vuxenutbildningen.
            Från 2005/2006 till 2007/2008 försvann nästan var tredje plats
            på komvux, mer än 40 000 platser. Mellan 2011 och 2012 drog regeringen
            ner 1,1 miljard på statligt stöd till vuxenutbildning, särvux,
            yrkeshögskola och sfi-undervisning.
          </p>
          <p xml:id="i-NXifwWoeWZaqDLLnNUtrm1">
            Antalet platser inom den yrkesinriktade arbetsmarknadsutbildningen
            har under de senaste sex åren minskat från ungefär 11 000 till
            4 500 platser. Istället för aktiva insatser möts den arbetslösa
            av passiva insatser med låg kvalitet.
          </p>
          <p xml:id="i-S9xGhNTha5YUznSf6ktKtj">
            De massiva nedskärningarna i människors möjlighet att studera
            i vuxen ålder kom vid sämsta tänkbara tillfälle – under en djup
            jobbkris. För arbetsmarknadens utveckling är det viktigt att det
            finns goda möjligheter att studera inom vuxenutbildningen. Vår
            övertygelse är att alla människor kan och vill lära. Vi vill förverkliga
            det livslånga lärandet utifrån vetskapen att Sverige tjänar på
            och är beroende av att människor utbildar sig. Det ständigt pågående
            omvandlingstrycket på arbetsmarknaden och utvecklingen av de kunskaper
            som behövs inom olika yrken gör att Sverige inte har råd att avstå
            från att investera i vuxenutbildning.
          </p>
          <p xml:id="i-4eYegjH4yTGC7EbbNMFC6r">
            Vi antar på goda grunder att regeringens utbildningspolitik bidrar
            till att försämra den svenska arbetsmarknadens funktionssätt.
            Inom grundskolan har andelen behöriga till gymnasieskolan sjunkit.
            Nästan en tredjedel av eleverna i gymnasieskolan fullföljer inte
            sin utbildning inom tre år eller saknar slutbetyg efter tre års
            studier. Sänkta kunskapskrav på yrkesinriktade gymnasieprogram
            leder till att yrkesprogram med goda jobbutsikter tappar sökande.
          </p>
          <p xml:id="i-BwEAxR1CdiraFAfFTzDGHi">
            Om företagen har svårt att rekrytera personal trots hög arbetslöshet
            beror det på obalanser på arbetsmarknaden, att de arbetssökande
            och de lediga jobben inte matchar varandra, att arbetskraften
            har fel kompetens eller bor där jobben inte finns. Matchningen
            skulle fungera mer effektivt om den geografiska rörligheten underlättades.
          </p>
          <p xml:id="i-8KNoRSJ8Pyyq53A17rBBAh">
            Kunskapslyftet var en mycket lyckad satsning på vuxenutbildning.
            Mellan 1997 och 2002 fick cirka 800 000 människor möjlighet att
            bygga på sin utbildning. Sverige behöver ett brett kompetenslyft
            för nästa årtionde eftersom de nya jobben kommer att ställa högre
            och bredare krav på kunnande och utbildning.
          </p>
          <p xml:id="i-XvUNxjDBfrzgfaNNH8rQE7">
            Vuxenutbildningen måste vara så väl utbyggd att det finns goda
            möjligheter till gymnasiestudier för kvinnor och män som saknar
            gymnasiekompetens eller motsvarande. Alla som inte skaffat sig
            särskild behörighet till högskolan under sin gymnasietid ska få
            en ny chans inom vuxenutbildningen. Kvinnor och män som varslas
            eller förlorar jobbet ska kunna läsa yrkesinriktade kurser på
            gymnasial eller eftergymnasial nivå inom områden där det för tillfället
            råder arbetskraftsbrist eller förväntas göra det i framtiden.
          </p>
          <p xml:id="i-ABNJ5x7RNeapm2EMjTCRq5">
            Kunskapskraven på arbetsmarknaden ökar hela tiden. Det gäller
            både generella kunskaper och mer specialiserad kompetens. Antalet
            jobb som inte kräver gymnasiekompetens för att få anställning
            minskar i rask takt medan efterfrågan på gymnasial utbildning,
            särskilt yrkesutbildning, är fortsatt stor. Efterfrågan på högre
            utbildning ökar markant och förväntas att fortsätta öka för lång
            tid framåt. Det är anmärkningsvärt att regeringen i detta läge
            väljer att nedprioritera utbildning och sänka utbildningskraven.
            Vi socialdemokrater väljer istället att investera i utbildning
            och jobb.
          </p>
          <p xml:id="i-sNNikjSCcndgQRYXd7pYo">
            Att kunna varva arbete och studier är en självklarhet. En förutsättning
            är god tillgång på utbildningsplatser på alla nivåer, ett utökat
            samarbete mellan parternas trygghetsorganisationer, Arbetsförmedlingen
            och ett studiemedelssystem som fungerar för olika utbildningsbehov
            och livssituationer.
          </p>
          <head xml:id="i-FEACyZ5tD5X8uVcXLqGYnw" type="h1">
            Förbättra matchningen på arbetsmarknaden
          </head>
          <p xml:id="i-RDQZ24bPGwmSARL5SxQoRL">
            Att en mer rörlig, komplex och internationaliserad arbetsmarknad
            växer fram ska inte ses som något negativt. Risker finns, men
            i första hand genererar utvecklingen en rad positiva möjligheter
            för den enskilde arbetstagaren och för svensk konkurrenskraft.
          </p>
          <p xml:id="i-5aEnVXCnDeuWHkNnvbWUEw">
            De förändrade omständigheterna innebär att det blir allt viktigare
            att politiker och parter tar ansvar för att säkra tryggheten.
            För att individen verkligen ska kunna utnyttja möjligheterna behöver
            det finnas ett fungerande skyddsnät att falla tillbaka på och
            ta sats från. Den nya dynamiken på arbetsmarknaden måste gå hand
            i hand med trygga grundvillkor. En central förutsättning är att
            det finns ett rejält omställningsskydd. Arbetslöshetsförsäkringen
            måste ligga på en så pass hög nivå att kvinnor och män, som tillfälligtvis
            befinner sig mellan två jobb, varken blir ruinerade eller paralyserade.
            Låga ersättningsnivåer som leder till ekonomisk katastrof får
            två negativa effekter. Dels tvingas den drabbade lägga merparten
            av sin energi på att hålla huvudet över vattenytan och få livet
            att gå runt snarare än att aktivt och snabbt hitta ett nytt jobb.
            Dels stannar många kvar i dåliga jobb som varken passar eller
            utvecklar dem, för att de inte har råd att riskera den ekonomiska
            och sociala smäll som en period av arbetslöshet skulle ge. Båda
            effekterna kastar grus i arbetsmarknadsmaskineriet. Arbetstagarna
            blir mindre rörliga än de borde vara och mindre benägna att ta
            risker för att ta till vara de möjligheter som finns. Det är inte
            bra för någon.
          </p>
          <p xml:id="i-Su3PZuSpaW9kiscH4uGdJZ">
            Utbildning är den enskilt viktigaste insatsen för att stärka
            Sveriges konkurrenskraft, skapa tillväxt av nya jobb och bekämpa
            arbetslösheten. Skillnaderna mellan den socialdemokratiska jobbpolitiken
            och regeringens är skarp när det gäller prioriteringen och synen
            på utbildning. Vi vill ge den som är arbetslös chansen att rusta
            sig med nya kunskaper. Nya kunskaper ger nya möjligheter på arbetsmarknaden
            samtidigt som företag och offentlig verksamhet får möjlighet att
            rekrytera personal med rätt kompetens vid rätt tidpunkt. I en
            hårdnande global konkurrens måste Sverige konkurrera med kompetens
            och inte med låga löner. Regeringen har konsekvent valt en motsatt
            väg genom att pressa ned den så kallade reservationslönen i syfte
            att skapa nya jobb med allt lägre löner.
          </p>
          <p xml:id="i-9rg391yVsdM6jE4g8VuwwT">
            Vi socialdemokrater har lagt förslag för högre kvalitet i undervisningen
            inom grundskola och gymnasieskola. Det handlar också om att ge
            möjlighet till utbildning som främjar rörlighet och flexibilitet:
            arbetsmarknadsutbildning, vuxenutbildning och kompetensutveckling.
            Fler ska våga och kunna ta nya steg i arbetslivet. Spetskompetens
            och forskning är en nyckel. Sverige är för litet för att inte
            ha ett strukturerat och kreativt samarbete mellan näringsliv,
            stat, universitet och högskolor.
          </p>
          <p xml:id="i-4k6bVEVSqaF85dKEfECLw6">
            Både Konjunkturinstitutet (KI) och Riksbanken menar att det finns
            tydliga tecken på att arbetsmarknadens funktionssätt försämrats
            under de senaste åren. KI noterar att andelen företag som rapporterar
            arbetskraftsbrist är högt givet det rådande arbetsmarknadsläget.
            KI menar vidare att den genomsnittliga tiden för att genomföra
            en rekrytering i det privata näringslivet har ökat. Den så kallade
            jobbchansen, det vill säga sannolikheten för en arbetslöshet att
            få jobb vid ett givet arbetsmarknadsläge, är lägre än tidigare
            år.
          </p>
          <p xml:id="i-MdPvxpq4STxG2qZXmBTNyU">
            Även Svenskt Näringsliv noterar att matchningen på svensk arbetsmarknad
            försämrats under de senaste åren. I organisationens årliga rekrytringsenkät
            uppger omkring hälften av företagen att de haft ganska eller mycket
            svårt att rekrytera den arbetskraft de efterfrågar.
          </p>
          <p xml:id="i-QSAf51LsRbbXYXkXJAsS1g">
            Trots den höga svenska arbetslösheten möter företag som söker
            arbetskraft problem med att hitta rätt kompetens. Under senare
            år har antalet vakanser ökat – utan att arbetslösheten har minskat
            i motsvarande grad. Detta indikerar också att arbetsmarknaden
            fungerar allt sämre.
          </p>
          <p xml:id="i-C4eHxkTxyLK9Z2mzHx8vCt">
            Enligt Arbetsförmedlingens bedömning av efterfrågan på arbetsmarknaden
            råder det brist på arbetskraft inom ett flertal yrken. Många bristyrken
            kräver högskoleutbildning, men brist råder också inom ett flertal
            yrken där det inte krävs högskoleutbildning.
          </p>
          <head xml:id="i-5KcrvzRr4hvDU8fD4Co1m3" type="h1">
            Störst brist på arbetskraft under det kommande året:
          </head>
          <p xml:id="i-BoLXMGq1G4PPdMEY9HmXe5">
            Datayrken som kräver högskoleutbildning.
          </p>
          <p xml:id="i-AL3UVDhqFoLjwskjTjhNLF">
            Ingenjörer/tekniker inom gruvteknik.
          </p>
          <p xml:id="i-LxBVRYJj8Hqp8DEzmkQTA9">
            Läkare.
          </p>
          <p xml:id="i-BbCLcHvTxiexyA7Fypdmqg">
            Kockar med gott renommé eller specialistkunskap.
          </p>
          <p xml:id="i-H3FU3iVhiJ8pS2JKEsE5bX">
            Civilingenjörer elkraft/elektronik och teleteknik.
          </p>
          <p xml:id="i-9eFwa1FuKz5eFfSWtLm459">
            Förskollärare.
          </p>
          <p xml:id="i-FAWWVqf1MMw59kdC6SMCik">
            Civilingenjörer/ingenjörer inom bygg och anläggning.
          </p>
          <p xml:id="i-6EsRcgy29Y4Ydwx6nKjHK2">
            Lastbilsmekaniker.
          </p>
          <p xml:id="i-XjvcNghGSGoQox5M9MYRTw">
            Vidareutbildade sjuksköterskor.
          </p>
          <p xml:id="i-AmhcqK1Epf8QPuTqrVAxCN">
            Soldater.
          </p>
          <p xml:id="i-9WrzFN2tpXtd2D87WvtH4W">
            Källa: Arbetsförmedlingen.
          </p>
          <p xml:id="i-WAMMgVr3DmczZNqNgACdFw">
            En viktig förklaring till att arbetsmarknadens funktionssätt
            försämrats är den omläggning av arbetsmarknadspolitiken som skett
            sedan regeringsskiftet 2006 – från aktiva insatser till passiva
            åtgärder.
          </p>
          <head xml:id="i-X43C1yLnba5V2249W58S89" type="h1">
            Utbilda för bristyrken
          </head>
          <p xml:id="i-LT8js5NxFtiXjJ3aR3HrrY">
            Som beskrivits ovan finns betydande matchningssvårigheter på
            den svenska arbetsmarknaden. Näringslivet vittnar om svårigheter
            med att rekrytera medarbetare med rätt kompetens trots att många
            är arbetslösa. Vi socialdemokrater föreslår stora insatser för
            att utbilda arbetslösa för att kunna ta de lediga jobben. Men
            det räcker inte för att få en väl fungerande arbetsmarknad. Även
            den som redan har ett jobb måste kunna ta steg vidare till ett
            annat jobb genom att på eget initiativ utbilda sig. Det krävs
            en politik för förbättrad kompetensförsörjning för att stärka
            Sveriges konkurrenskraft och arbetsmarknadens funktionssätt.
          </p>
          <p xml:id="i-8bAJ35amJvU4Z1LTT8k6Xw">
            När länsarbetsnämnderna lades ner 2007 saknades en tydlig regional
            aktör inom arbetsmarknadspolitiken. Kompetensplattformarna tillkom
            2010 med uppdrag att stärka det regionala samarbetet när det gäller
            kompetensförsörjning och utbildningsplanering. Huvudman för kompetensplattformarna
            är de 21 organ som ansvarar för det övergripande tillväxtarbetet
            i regionerna, det vill säga regionala självstyrelseorgan, samverkansorgan
            och länsstyrelser.
          </p>
          <p xml:id="i-9cXJLHoXoaPSckSxjHys9f">
            Syftet med kompetensplattformarna är:
          </p>
          <list xml:id="i-7SsaZuet9rma6zgHnnYNKb" style="ul">
            <item xml:id="i-JgZP1ix1XHsqxsq9eLyFfy">
              Ökad kunskap och översikt inom kompetensförsörjnings- och utbildningsområdet.
            </item>
            <item xml:id="i-MNxM1hNpC36P2ggSVt1w4X">
              Samordning av behovsanalyser inom kompetensförsörjnings- och
              utbildningsområdet.
            </item>
            <item xml:id="i-KEbtJoEgx6S7gHpyXkbG63">
              Ökad samverkan kring kompetensförsörjning och utbildningsplanering.
            </item>
            <item xml:id="i-3GPyfP46cGPYgFoFEAy9hu">
              Ökad kunskap om utbud och efterfrågan kring olika utbildningsformers
              nationella mål och myndigheters ansvar.
            </item>
          </list>
          <p xml:id="i-NgcVTBHFvC8ciCcNF3A2uF">
            Sammanfattningsvis kan således sägas att den huvudsakliga uppgiften
            för plattformarna är att förbättra matchningen på arbetsmarknaden
            genom att utöka kunskapsunderlaget och få involverade aktörer
            att jobba närmare varandra.
          </p>
          <p xml:id="i-DunzbSf6ee3HAFRn7h2JkG">
            Behovet av samordning på regional nivå är betydande. Stora delar
            av utbildningssystemet saknar ett tydligt uppdrag att utbilda
            för att möta arbetsmarknadens behov utan dimensioneras framför
            allt utifrån elevernas fria val. Ett undantag är yrkeshögskolan
            som i sitt uppdrag har ett tydligt syfte att leverera sådan utbildning
            arbetsmarknaden har ett uttalat behov av. Sådan utbildning ges
            till viss del också inom ramen för arbetsmarknadsutbildning och
            yrkesvux. Det regionala ansvaret för utbildningssystemet är litet.
            Samtidigt innebär mångfalden av utbildningsanordnare att komplexiteten
            i utbildningssystemet ökar.
          </p>
          <p xml:id="i-DTYp7MdFMn7z5xheKc8Tyb">
            Uppdraget till regionerna om att skapa kompetensplattformar innebar
            ett mandat att arbeta med kompetensförsörjning, men samtidigt
            innebär uppdraget inga ekonomiska resurser eller maktmedel. Vi
            föreslår en försöksverksamhet där några kompetensplattformar ges
            konkret möjlighet att påverka fördelningen av reguljära utbildningsplatser,
            för att utbildningsutbudet i regionen ska svara mot de kompetensbehov
            som finns inom näringsliv och offentlig verksamhet.
          </p>
          <head xml:id="i-FusALSRvgbepuSEeLibSvJ" type="h1">
            Gör Arbetsförmedlingen till en matchningsspecialist
          </head>
          <p xml:id="i-N7ajDSHezJ6JrJV3uLcT7a">
            Arbetsmarknadspolitiken och Arbetsförmedlingens arbete måste
            syfta till att hjälpa människor att få jobb och hjälpa arbetsgivare
            att få tag i rätt personal. I dag fungerar det inte bra. De anställda
            på Arbetsförmedlingen vittnar om hur administration och kontroll
            tar en allt större del av deras arbetstid. Regeringens detaljstyrning
            gör att det finns mindre utrymme för professionella bedömningar
            och nära kontakter med arbetsgivare. Resultatet blir att Arbetsförmedlingen
            i stor utsträckning förmedlar åtgärder som ofta avlöser varandra
            i en lång kedja som alltför sällan leder till jobb. Slutstationen
            i denna kedja är återvändgränden fas 3.
          </p>
          <p xml:id="i-M2HXUVi8hFbnaCmWsyeRKk">
            Arbetsmarknadspolitiken och Arbetsförmedlingens arbete måste
            förändras för att fokusera på jobb. De arbetssökande ska kunna
            förvänta sig professionellt stöd och engagemang som ska syfta
            till egen försörjning genom arbete. Kartläggning, praktikplats,
            validering, utbildning och coachning ska leda till jobb, inte
            vara ett sätt att hålla den arbetslöse sysselsatt. En del står
            nära arbetsmarknaden och behöver begränsade insatser från Arbetsförmedlingen
            men allt fler av de arbetslösa står mycket långt från arbetsmarknaden
            och kan behöva en kedja av insatser.
          </p>
          <p xml:id="i-TeRnXLTwZP86ggcGzp3rq2">
            Arbetsförmedlingen bedömer att 60 procent av de arbetslösa har
            stora svårigheter att komma in på, eller tillbaks till, arbetsmarknaden.
            Detta ställer mycket stora krav på arbetsmarknadspolitiken och
            Arbetsförmedlingens arbete. Då måste man våga tänka nytt och ompröva.
            De arbetslösa, och i förlängningen hela samhället, betalar ett
            högt pris för regeringens ideologiska låsning. De insatser som
            leder till jobb ska behållas. De som inte leder till jobb måste
            omprövas.
          </p>
          <p xml:id="i-7uQQNmQMSugvQ7AYz8cbWd">
            Vi vill att Arbetsförmedlingen ska få använda resurserna friare
            och arbetsförmedlarna måste få använda sin professionella kompetens.
            Därför bör regelstyrningen minska och Arbetsförmedlingen bör istället
            tydligare styra mot och följa upp resultatet, det vill säga om
            människor kommer i arbete eller inte. Olika individer och olika
            situationer kräver helt olika insatser. Detta vet de som jobbar
            på Arbetsförmedlingen, men i dag har de inte möjlighet/frihet
            att använda sin kunskap på bästa sätt för att det ska leda till
            jobb för den arbetssökande. Ju längre vägen är till arbete för
            den arbetslöse, desto viktigare är det att insatserna kan användas
            utifrån individens förutsättningar och att arbetsförmedlaren verkligen
            har tid att jobba med individen.
          </p>
          <p xml:id="i-EJSLLF5bLDpjZP9TsotMHp">
            Även arbetsgivarna bör kunna förvänta sig att Arbetsförmedlingen
            har tid och resurser att hjälpa dem att få tag i personal med
            rätt kompetens. Här finns stora brister, vilket har lett till
            en situation där arbetslösheten är enormt hög samtidigt som företag
            har problem att hitta rätt personal. Trots att nästan 400 000
            personer söker jobb så har många företag och andra arbetsgivare
            svårt att finna kompetent arbetskraft. Sverige lider av ett rekryteringsgap.
          </p>
          <p xml:id="i-4vUTFac6dtq6AenGJySsA3">
            Nu drar världsekonomin Sverige ur lågkonjunkturen. När konjunkturen
            tar fart ökar antalet lediga jobb. Om matchningen fungerar otillräckligt
            kommer arbetsmarknaden att stärkas långsammare än nödvändigt.
            De lediga jobben riskerar att inte tillsättas i tillräckligt hög
            takt. Därmed riskerar rekryteringsgapet att vidgas i konjunkturuppgången.
            En ansvarsfull politik tar sikte på att stärka matchningen på
            arbetsmarknaden.
          </p>
          <p xml:id="i-CunuRzHnXT4eTPwKL3eEZD">
            Arbetsförmedlingen är en helt central aktör i detta arbete. Dessvärre
            har Arbetsförmedlingen lågt förtroende hos såväl arbetslösa och
            arbetsgivare som hos många av dess anställda. När vare sig arbetslösa
            eller arbetsgivare förväntar sig något utbyte, utan kanske till
            och med drar sig från att använda förmedlingens tjänster, måste
            något göras. Arbetsförmedlarnas professionella kompetens behöver
            tas bättre till vara. Vi vill utveckla och göra om Arbetsförmedlingen
            till en matchningsspecialist tillsammans med andra aktörer.
          </p>
          <p xml:id="i-3MrxcxWn34VatgeBdDLeqY">
            Arbetsförmedlingens arbete bygger på att både arbetsgivare och
            arbetslösa känner ett förtroende för verksamheten, att arbetsgivare
            ser förmedlingen som en naturlig samarbetspartner och att arbetslösa
            vill och förmås att jobba helhjärtat för att hitta ett jobb. För
            att detta ska bli verklighet föreslår vi följande förändringar:
          </p>
          <p xml:id="i-KTF7BErahw3hdv1bxewteg">
            Utbilda för bristyrken. Vi vill utforma en satsning på bristyrken
            i nära samverkan med det privata näringslivet och andra arbetsgivare.
            Huvuddelen av utbildningen förväntas ske inom ramen för den arbetsmarknadsutbildning
            som finns, men vi vill därtill öppna upp mellan den reguljära
            utbildningen och arbetsmarknadsutbildningen. På så sätt blir det
            möjligt att ta större delar av utbildningssystemet i anspråk för
            en satsning på bristyrkesutbildning. Kvalificerade yrkesutbildningar
            och yrkeshögskoleutbildningar är av stor vikt för att arbetsgivare
            ska hitta rätt personal och är samtidigt ett snabbt sätt för den
            enskilda att hitta ett kvalificerat arbete.
          </p>
          <p xml:id="i-CVWaAESxC9RZZASc68KtBs">
            Arbetsgivarnas krav måste sättas i centrum. Arbetsförmedlingens
            kontakter med näringslivet måste intensifieras. Arbetsgivare ska
            vara med och styra och kvalitetssäkra utbildning och andra insatser
            – enbart insyn och rådgivande räcker inte. Arbetsgivar- och arbetstagarrepresentanter
            på regional och nationell nivå bör ha en större representation
            och inflytande över verksamheten.
          </p>
          <p xml:id="i-NUhyvCbXmdaZW57SgDcwPk">
            Arbetslösa ska ha rätt till det stöd som krävs från första dagen.
            Regeringens regler om hur många dagar någon måste gå i arbetslöshet
            innan denne kan få kvalitativt stöd, och hur många dagar som måste
            gå innan arbetsförmedlaren har rätt att anvisa en åtgärd, en utbildning
            eller en praktikplats, ska därför tas bort.
          </p>
          <p xml:id="i-2dUAH5xpLpXxnMk48wcZHG">
            Regelstyrningen ska minska. Arbetsförmedlingen ska i stället
            styra mot och följa upp resultatet – om människor kommer i arbete
            eller inte. Arbetsförmedlarna är experter på arbetsförmedling.
            De måste få använda sin professionella kompetens.
          </p>
          <p xml:id="i-FtaUxm7P2csnoKE7FpUrE7">
            Ge alla som söker jobb ett professionellt stöd – oavsett om man
            är tjänsteman eller arbetare, vilken utbildning man har eller
            vad man har gjort tidigare. Stödet från Arbetsförmedlingen måste
            anpassas till varje individ och behöver också kunna se olika ut
            beroende på geografisk ort, sektor eller yrke.
          </p>
          <p xml:id="i-Dyt27wUvnUqfyRKBRrJNfM">
            Samarbetet med andra aktörer behöver breddas och fördjupas. Genom
            att använda kompetens och kontaktvägar från flera olika aktörer
            ökar möjligheterna att ge varje individ just den hjälp hon eller
            han behöver. Det finns såväl arbetsgivare som fackliga organisationerna
            som redan gör ett gott och utvecklat arbete för sina medarbetare
            och medlemmar, själva och genom gemensamma organ. Därför ska Arbetsförmedlingen
            ha ett nära samarbete med utomstående aktörer.
          </p>
          <p xml:id="i-PxQBBTrfJ3TgXYoAGV3Rsv">
            Undanröj vattentäta skott mellan arbetsmarknadsutbildning och
            reguljär utbildning. I dag bedrivs ett fåtal utvalda yrkesutbildningar
            som arbetsmarknadsutbildning, huvudsakligen inom de mansdominerade
            delarna av arbetsmarknaden. Detta trots att efterfrågan på andra
            utbildningar också är stor. Vi föreslår att de vattentäta skotten
            mellan arbetsmarknadsutbildning och reguljär utbildning ska tas
            bort. Arbetsförmedlingen ska kunna upphandla platser inom yrkesvux,
            yrkeshögskola, vuxenutbildning och högskola för att skräddarsy
            kortare utbildningar som gör att arbetssökande hittar jobb.
          </p>
          <p xml:id="i-T9LVsL6TzwJSyhUJ34FXvg">
            Vi investerar 800 mkr år 2014 till sammantaget 6 000 nya platser
            inom bristyrkesutbildning.
          </p>
          <head xml:id="i-T2ozUDabPkWRQT5sSc189Y" type="h1">
            Bättre matchning kräver bättre validering
          </head>
          <p xml:id="i-qqh8fDqRdi2DsxmDb88cS">
            Framtiden kräver en ny syn på kompetens, omställning och livslångt
            lärande. Det krävs också en ny syn på lärande, till exempel när
            det gäller lärstil, lärmiljö och olika typer av examination.
          </p>
          <p xml:id="i-7gvcFNHZt6JkU92PyPT266">
            Utbildningsväsendet är i hög grad uppbyggt utifrån en modell
            där vi bara utbildar oss under en period i livet – inte hela livet.
            Regeringens utbildningspolitik och nedskärningar inom vuxenutbildningen
            har ytterligare förstärkt detta. Deras politik stämmer dåligt
            med de krav som ställs på dagens arbetsmarknad.
          </p>
          <p xml:id="i-ErtbA7UijvkViTCVJW97Bs">
            En undersökning från TCO visar att var fjärde person i åldern
            30–55 år anser att de kommer att behöva komplettera sin utbildning
            i framtiden med studier på högskola eller universitet. 20 procent
            menar att det är en nödvändighet om de ska vara säkra på att behålla
            sitt nuvarande jobb. 60 procent av dem vill göra det för att ha
            möjligheten att byta jobb i framtiden.
          </p>
          <p xml:id="i-QyUrQChm63jnGTKDQnZLsU">
            Sannolikt kommer kraven på att vidareutbilda sig genom livet
            att fortsätta att öka. Då håller det inte att lägga hela ansvaret
            för detta på den enskilde. Därför ser vi behov av att alla ska
            få förutsättningar att förbättra sin kompetens genom hela livet.
          </p>
          <p xml:id="i-4jCFdBY2zgamjBBErj8bTu">
            Vårt mål är att det ska vara enkelt att byta karriär eller förnya
            sin utbildning mitt i livet.
          </p>
          <p xml:id="i-UDopLLNhWYkYAA73Gsw3mC">
            Traditionellt är det oftast formella betyg som har hög status
            för att mäta kunskaper och kompetens. Det finns många grupper
            som är i behov av att få sina kunskaper och erfarenheter validerade
            och dokumenterade. Arbetsgivaren är i stort behov av metoder som
            riktar sig mot yrkets krav och behov.
          </p>
          <p xml:id="i-66fe9pkw1SYxMyjuKpwCgq">
            Utvecklingen av en svensk metod för validering av informellt
            lärande skulle fylla ett tomrum i svensk utbildnings- och arbetsmarknadspolitik
            i såväl hög- som lågkonjunktur. Validering innebär att individens
            kunskaper och kompetens systematiskt bedöms, värderas och dokumenteras
            oavsett hur de har förvärvats. Det handlar om att lyfta fram det
            informella och icke-formella lärandet och se till att lärande
            inhämtat i miljöer utanför det formella utbildningsväsendet får
            ett erkännande.
          </p>
          <p xml:id="i-G1FRufEhuFXuk8FwhKEQrb">
            Validering är inte och får inte vara ett självändamål. Validering
            kan ge individen ett ökat självförtroende. Det är också viktigt
            att valideringsformerna blir sådana att de ökar individens anställningsbarhet
            på en alltmer föränderlig arbetsmarknad. Kvinnor och mäns möjligheter
            att söka till högre utbildningar måste öka. Validering ska bidra
            till en bättre fungerande arbetsmarknad och en ökad sysselsättning
            lika väl som till ett effektivt utbildningssystem där man undviker
            onödig utbildning i sådant som individen redan kan.
          </p>
          <p xml:id="i-Ndmpq6UFkK9fP1enbKj1QX">
            En väl fungerande validering förbättrar arbetsmarknadens funktionssätt
            och motverkar inlåsningseffekter. För individen innebär det
          </p>
          <list xml:id="i-5YAVSNaHyPsrRZpD7iovvN" style="ul">
            <item xml:id="i-Vz5pUBxnnDzpgZVKGxL6zV">
              att få formella bevis på sin reella kompetens,
            </item>
            <item xml:id="i-UJhL781mcZL2SvNgqNX5Ek">
              att kunna påbörja studier på rätt nivå och få möjlighet att förkorta
              utbildningstiden vid fortsatta studier,
            </item>
            <item xml:id="i-YNrg5CYQaE37Uh8cK9nwiy">
              att öka sin konkurrenskraft på arbetsmarknaden,
            </item>
            <item xml:id="i-HpB3jBJenhzVK5E6Thc9Bm">
              att öka möjligheten att få arbete inom sitt kompetensområde och
              förkorta tiden i utbildning.
            </item>
          </list>
          <p xml:id="i-Y7gz4cAZb6qanCAQNgXGUh">
            Ett systematiserat sätt att validera kunskaper kräver fastställda
            kriterier som kopplas mot läroplan men kan kompletteras med bevis
            för andra viktiga färdigheter.
          </p>
          <p xml:id="i-FgZDUsn5BZgEmSgxeR4AfV">
            För dem som har invandrat till Sverige kan validering vara en
            förutsättning för att kunna tillgodoräkna sig utbildning från
            ett annat land, för att undersöka och verifiera hur kompetensen
            uppfyller svenska utbildningsnivåer eller andra uppsatta standarder.
          </p>
          <p xml:id="i-KFaSrDtJFvUXSQzGteag35">
            Validering är också en viktig metod för att tillgodoräkna sig
            yrkeskunskaper i en utbildningsprocess för den som är född och
            har arbetat i Sverige. Trots att kvalifikationskraven i arbetslivet
            generellt sett har ökat brister det fortfarande i de anställdas
            möjligheter att bygga på sina yrkeskunskaper och yrkesfärdigheter.
            Många har arbetat länge och skaffat sig viktiga yrkeskunskaper
            men saknar skriftlig dokumentation. För dessa personer kan validering
            vara ett sätt att gå vidare till nya arbetsuppgifter eller till
            nya arbetsplatser.
          </p>
          <p xml:id="i-CFnmA4eXox5v438WikQhck">
            Regeringen har valt att nedprioritera validering. Redan 2007
            lade man ner Valideringsdelegationen och dess förslag har inte
            blivit verklighet. Vi socialdemokrater vill istället utveckla
            arbetet med validering och inrätta ett nationellt valideringscentrum.
          </p>
          <head xml:id="i-PjVyxshNXrvkh3XaodyAH6" type="h1">
            Övergång mellan studier och arbetsmarknad
          </head>
          <p xml:id="i-MqbTw1KWsTAvogKZ72aFTJ">
            Matchning handlar om att nyexaminerade ska hitta rätt jobb.
          </p>
          <p xml:id="i-SKZXkaGqDuYgGSLPQ6ZW3m">
            Den rådande missmatchen mellan skolan och arbetslivet är ett
            stort samhällsproblem. Kopplingen mellan skola och arbetsliv är
            alltför svag och för många arbetsgivare har rekryteringen av nya
            medarbetare försvårats då utbildningssystemen inte motsvarar företagens
            krav och önskemål på kompetens. Detta är kopplat till de snabba
            förändringarna på arbetsmarknaden. Den demografiska utvecklingen
            gör att dessa problem riskerar att öka. Till detta kommer regionala
            och inomregionala skillnader när det gäller åldersstruktur, näringslivsstruktur,
            utbildningsnivå och sysselsättningsgrad. Enbart generella, nationella
            lösningar kommer inte att vara tillräckliga. Mer av lokala och
            regionala initiativ kommer att behövas.
          </p>
          <head xml:id="i-8C1BrmKZZNejZ1g9T2rNZa" type="h2">
            Studentmedarbetare
          </head>
          <p xml:id="i-KzRW1eR6j9kDHLQMstAHMj">
            Riklig tillgång till kvalificerad arbetskraft är en grundförutsättning
            för att Sverige även fortsättningsvis ska kunna hävda sig i den
            hårdnande globala konkurrensen. Det råder brist på arbetskraft
            inom många yrken, samtidigt som många akademiker går arbetslösa.
            Slutsatsen är att det finns ett betydande matchningsproblem inom
            flera branscher och utbildningsinriktningar.
          </p>
          <p xml:id="i-QAaZCMCKxFmsR1gKDKgy3m">
            Både pedagogisk forskning och läroplanen framhåller betydelsen
            av ett nära samarbete mellan skola och närsamhället. Att arbeta
            vid sidan av sina studier är ett sätt att skaffa erfarenhet, meriter
            och få värdefulla kontakter inför inträdet på arbetsmarknaden.
            Bäst är det naturligtvis om arbetet är så nära kopplat till studierna
            som möjligt. Ändå tyder det mesta på att landets studenter mest
            arbetar i branscher där kompetenskraven är låga och där specifika
            kunskaper från utbildningen inte kommer till användning.
          </p>
          <p xml:id="i-UPRM7ok4ubBJ1SByx88ekD">
            Enligt Högskoleverket saknar var femte person med akademisk utbildning
            arbete ett år efter avslutad examen. De svenska arbetsgivarna
            kräver inte bara bra utbildning, utan också erfarenhet och kontaktnät
            för att kapa inkörsperioden i arbetet. Att ha kontakter, referenser
            och erfarenhet på arbetsmarknaden ökar möjligheterna att få arbete.
            Det stöds av undersökningar som bland annat Civilekonomerna gjort.
            Ungdomsstyrelsen visar att så många som 70 procent av ungdomarna
            får sitt första jobb via kontakter.
          </p>
          <p xml:id="i-PvUegkqxUASKqoL4HGdq65">
            Det är viktigt att det skapas fler arenor där ungdomar och arbetslivet
            möts. Då finns det egentligen bara två lösningar. Den första är
            att arbetslivet i större utsträckning möter ungdomar inom ramen
            för deras utbildning. Den andra lösningen är att ungdomar får
            möjlighet att enklare komma ut på arbetsmarknaden och pröva sin
            kunskap. Det är här som möjligheten att vara studentmedarbetare
            fyller en funktion.
          </p>
          <p xml:id="i-GUpro8CVe4zyrJ2E6TieQ6">
            Det finns flera syften för såväl enskilda företag som studenter
            och universitet och högskolor.
          </p>
          <list xml:id="i-GrqSvvz4LC7KsnvZJgErGU" style="ul">
            <item xml:id="i-7fSytw7UPm2F56uPi61izR">
              Underlättar övergång mellan högskola/universitet och arbetsmarknaden
              för studenter.
            </item>
            <item xml:id="i-LMkRJJLp8mXhT39PfTQJQx">
              Säkerställa kompetensförsörjning eftersom det ger möjlighet att
              skola in unga medarbetare.
            </item>
            <item xml:id="i-LM55LEXSLHSQzwL6BawJge">
              Ge fler företag möjligheter att ta till sig nya metoder, forskningsresultat
              etc från universitet och högskolor.
            </item>
            <item xml:id="i-DoYYi9TgtvLzxJ3X1WPLRM">
              Underlätta möjligheten för företag och studenter att ha ömsesidigt
              realistiska förväntningar på varandra. Studenterna tar med sig
              verklighetsbaserad erfarenhet tillbaka till sin utbildning.
            </item>
          </list>
          <p xml:id="i-SWUuPXS8Qmi5f7XEbPrRtA">
            Utgångspunkten är att fack och arbetsgivare träffar avtal som
            reglerar villkoren för studentmedarbetarna.
          </p>
          <p xml:id="i-2ngWuzj1Ye6PxJheYZXWzs">
            Vi föreslår att de 30 största universiteten och högskolorna får
            medel för att anställa en kompetensförmedlare med uppgift att
            matcha kompetens hos studenter med behov hos företag lokalt och
            regionalt. Vi avsätter 15 miljoner kronor år 2014 för detta syfte
            inom utgiftsområde 16.
          </p>
          <head xml:id="i-BibSvUvHZCajxjNSt5JGcR" type="h2">
            Studie- och karriärvägledning på högskolor och universitet
          </head>
          <p xml:id="i-6iNFxfs21VC18wQG6yEPzC">
            Vid många av landets universitet och högskolor finns både en
            allmän studievägledning för hela universitetet och specialiserade
            vägledare vid varje institution.
          </p>
          <p xml:id="i-7MBB6GgraMi8giLiwSqNK6">
            Vägledningen är till för dem som funderar på att börja studera,
            redan är student eller nyligen avslutat sina studier. För att
            ytterligare underlätta övergången mellan utbildning och arbetsliv
            vill vi se en utvecklad karriärservice som kan bestå av studie-
            och yrkesvägledare, arbetsförmedlare och arbetsmarknadens parter
            som tillsammans bildar ett centrum likt en specialiserad arbetsförmedling
            på lärosätet. Hit ska företag kunna vända sig för att få hjälp
            att rekrytera. Här ska också studenterna kunna få stöd på sin
            väg mellan högskola och arbetsmarknad, till exempel när det handlar
            om lönesättning, villkor och arbetsrättsliga frågor vid både feriearbete,
            praktik och det första riktiga jobbet.
          </p>
          <head xml:id="i-Q3Qncnggg2HTkB8x8A54TN" type="h2">
            Handledarutbildning på högskolenivå
          </head>
          <p xml:id="i-JpFxXujVoqm36oyvbqqUww">
            Att handleda lärlingar, praktikanter, studenter men också att
            introducera nyanställda kräver kunskap och erfarenhet. Inom vissa
            branscher, där man traditionellt handlett studenter, finns det
            redan olika utbildningar. I takt med att YA-jobb, praktiktjänstgöring,
            lärlingar, studentmedarbetare och andra typer av längre introduktionsperioder
            blir vanligare kommer kravet på handledningen att öka.
          </p>
          <p xml:id="i-51qyymeQFrJ4Yu2meP8LN3">
            Varje individ måste garanteras handledning av hög kvalitet för
            att bästa resultat ska nås. I några sektorer råder brist på duktiga
            handledare. De som ändå tar dessa uppdrag får ofta varken tid
            eller resurser för att kunna göra ett bra jobb. Inte heller får
            de någon större respekt eller uppskattning. Ett genomgripande
            förbättringsarbete behöver genomföras för att satsningar såsom
            yrkesintroduktionsanställningar ska kunna fungera riktigt väl.
            Som en vital del i det förbättringsarbetet vill vi etablera ett
            nationellt centrum där arbetsmarknadens parter inom de olika branscherna
            gemensamt utarbetar handledarutbildningar. Centrumet ska erbjuda
            ett specialiserat utbud av handledarutbildningar och ska ha så
            stor kapacitet att alla lärlingshandledare utan någon längre väntetid
            ska kunna gå en introduktionskurs på 1–3 veckor. Centrumet ska
            även löpande bistå såväl aktiva handledare som arbetsgivare och
            fackföreningar med expertkunskap rörande alla delar av handledarskapet.
            Ett sådant centrum kan med fördel etableras under YH-myndighetens
            ansvar.
          </p>
          <p xml:id="i-3u9CBaToFczxM51mtwbCAA">
            En särskild vinst med att utveckla handledningen är att det är
            ett bra sätt att använda kvinnors och mäns kompetens längre i
            arbetslivet. Om erfarna men slitna arbetstagare mot slutet av
            sina yrkesliv kan gå in i kvalificerade handledarroller slås två
            flugor i en smäll. Dels tas deras ofta helt unika kompetens bättre
            till vara på arbetsplatserna, dels får de själva en arbetssituation
            som gör att de orkar till 65 och kanske lite till.
          </p>
          <head xml:id="i-WTXavSBtBFUErEuNKKQtYm" type="h1">
            Knäck ungdomsarbetslösheten
          </head>
          <p xml:id="i-FT4kjeS9Adj9hvkXGRTtS9">
            Unga människor kan inte klumpas ihop. Olika grupper av unga kräver
            helt olika lösningar. Den absoluta majoriteten av alla de arbetslösa
            unga som har en gymnasieutbildning eller en högre utbildning får
            jobb inom några månader och i denna grupp är risken för att fastna
            i långtidsarbetslöshet mycket liten. Men också arbetslösheten
            för denna grupp unga är ett problem. Det tar onödigt många månader
            i sysslolöshet innan en färdigutbildad ung människa får sitt första
            jobb. Det innebär en hög samhällelig kostnad och hindrar unga
            från att ta klivet ut i vuxenlivet.
          </p>
          <p xml:id="i-BRywuxZo326XyyXosUVt6j">
            Det finns också en växande grupp unga utan grundläggande utbildning.
            Andelen ungdomar som tillåts misslyckas med skolan och som därför
            saknar fullständig gymnasieutbildning har ökat år från år. Det
            är ett katastrofalt misslyckande för skolpolitiken. Denna grupp
            arbetslösa unga har mycket svårt att få jobb och löper en stor
            risk att fastna i långtidsarbetslöshet.
          </p>
          <p xml:id="i-N8MqKSHJWR7vCgncAngKr9">
            En del unga studerar i väntan på att få ett jobb, andra söker
            deltidsjobb eller sommarjobb att kombinera med sina studier. Dessa
            unga är inte sysslolösa, de stärker sin framtida position på arbetsmarknaden
            genom att studera, men även välutbildade unga har ofta dålig eller
            i värsta fall obefintlig, erfarenhet av arbetslivet och arbetslivets
            villkor.
          </p>
          <p xml:id="i-PZcdawGfwp3khjatiCKXyp">
            En grupp som det inte pratas så mycket om, eftersom de inte räknas
            med i den officiella arbetslöshetsstatistiken, är alla unga som
            är undersysselsatta. Det handlar om alla dem som är timvikarier,
            blir inringda på tillfälliga påhugg eller bara jobbar ett par
            timmar om dagen.
          </p>
          <p xml:id="i-7AmAL154xVXFGK2KAajfp3">
            Vi socialdemokrater anser att ungdomsarbetslösheten ska bekämpas
            genom att höja ungdomarnas kompetens och underlätta för unga att
            ta steget ut på arbetsmarknaden. Det behövs också en aktiv näringspolitik
            som stimulerar framväxten av nya jobb.
          </p>
          <p xml:id="i-4UHLtdeLX2FGDCCqTj9Hkx">
            Ingen ung ska vara arbetslös mer än sex månader. Vår utgångspunkt
            är att unga människor ska jobba eller studera – inte vara långtidsarbetslösa.
          </p>
          <head xml:id="i-5x5xsAffVd23KBk8GGRSrZ" type="h2">
            Regeringens politik för unga är ineffektiv
          </head>
          <p xml:id="i-V5dbpYZr2p5n7iJ6Te1L2q">
            Ungdomsarbetslösheten är en av Sveriges största utmaningar. Ungdomsarbetslösheten
            är en ödesfråga för Sveriges framtid – den formar vilket Sverige
            vi har och som vi kommer att få. Att inte prioritera kampen mot
            ungdomsarbetslösheten är ansvarslöst. Skillnaden är stor mellan
            om en ung människa jobbar eller inte vad gäller livslön, möjligheten
            till en trygg ekonomisk ålderdom, och möjligheten att skaffa bostad
            och bilda familj.
          </p>
          <p xml:id="i-EHARPp6d3AdNkJtjUtCecS">
            Ungdomsarbetslösheten har bitit sig fast på 20–25 procent. Det
            är högre än i de flesta jämförbara länder. Antalet långtidsarbetslösa
            ungdomar har nästan tredubblats under regeringens tid vid makten.
          </p>
          <p xml:id="i-5MbG11tv7L456fzWYcwtxn">
            Regeringen har misslyckats med ungdomsarbetslösheten för att
            man valt ineffektiva insatser. Breda skattesänkningar har inte
            gett fler nyanställningar. Sänkningen av arbetsgivaravgifter för
            unga har dömts ut av regeringens egna experter. Det är ett ineffektivt
            skatteundantag, eftersom det inriktas mot de unga som redan har
            jobb – inte dem som saknar det.
          </p>
          <p xml:id="i-H2v5Wvj3mPbYVEGezQWDny">
            Regeringen har dessutom varit ovillig att förbättra förutsättningarna
            för unga att ta sig ur arbetslöshet. Förändringarna av gymnasieskolan
            har framför allt lett till att ungdomar sökt sig bort från yrkesprogram
            – flera med utmärkta chanser till jobb efter studenten – eftersom
            möjligheterna att läsa vidare senare i livet har försämrats.
          </p>
          <p xml:id="i-Q5qXF2vBPJBMfSXncBSdoH">
            Regeringen har i flera år minskat antalet högskoleplatser, och
            underlåtit att skjuta till tillräckliga medel till vuxenutbildning
            och yrkeshögskola. Därmed saknas de insatser som krävs för att
            unga ska kunna ta de lediga jobb som finns – och de insatser som
            rustar ungdomar för framtidens arbetsmarknad. Regeringens regelverk
            och detaljstyrning av Arbetsförmedlingen har också inneburit att
            såväl arbetsförmedlare som unga arbetslösa hindrats från att ta
            initiativ som leder vidare till jobb.
          </p>
          <p xml:id="i-XBcL7sUJeQprGD2JdDjPQq">
            Ingenting tyder på att ungdomsarbetslösheten med nuvarande politik
            kommer att sjunka till de nivåer som rådde vid regeringens tillträde.
          </p>
          <head xml:id="i-Cs5QK1PyQGbDxYkd4jeVor" type="h1">
            Arbetslöshet (20–24 år) per utbildningsnivå
          </head>
          <p xml:id="i-MCTq42SQ2ReU1mLJgrXTx7">
            Procent
          </p>
          <p xml:id="i-9YcBd6gDhGwfMGfYa7TDDZ">
            Källa: Eurostat.
          </p>
          <head xml:id="i-7FPgtvTBkLcowaRH3x69Mh" type="h2">
            90-dagarsgarantin – unga ska jobba eller studera
          </head>
          <p xml:id="i-KSoX6WReG4wkbEuVV1hM8z">
            Långtidsarbetslöshet i ungdomen sätter spår långt senare i livet.
            Studier visar att ungdomar som blir arbetslösa direkt efter gymnasiet
            har en betydligt större sannolikhet att vara arbetslösa under
            de följande tio åren än andra.
          </p>
          <p xml:id="i-ArDpuNiur3Dw3ZVWtR8rxW">
            Ungdomsarbetslösheten är ett slöseri – både för den som drabbas
            och hela Sverige. Därför vill vi införa en ungdomsgaranti. Den
            som är ung och utan arbete ska senast efter 90 dagar erbjudas
            ett riktigt jobb, en utbildning som leder till jobb eller en kombination
            av utbildning och praktik som leder vidare till jobb. Den som
            inte tar detta erbjudande förlorar rätten till ersättning.
          </p>
          <p xml:id="i-8uSQTm6DF7DastKtNEDeDK">
            Knappt 100 000 ungdomar var i medeltal inskrivna på Arbetsförmedlingen
            under 2012. 37 000 unga hade varit utan arbete i mer än sex månader.
            Det är tre gånger så många som när regeringen tillträdde. Mellan
            50 000 och 60 000 ungdomar är arbetslösa längre än den 90-dagarsgräns
            som vi vill sätta som slutpunkt för ungdomsarbetslöshet. Unga
            ska jobba eller studera – inte vara långtidsarbetslösa.
          </p>
          <p xml:id="i-HbpuUNCn1FecA9yn649KpK">
            Vid ett regeringsskifte kommer vi att steg för steg införa 90-dagarsgarantin.
            För år 2014 föreslår vi ett första steg i införandet. Med bättre
            studievägledning, en förstärkt och förbättrad arbetsförmedling,
            utbyggd gymnasial och eftergymnasial utbildning, stöd till anställningar
            genom yrkesintroduktionsavtal och ett brett engagemang från alla
            offentliga arbetsgivare är det fullt möjligt att sätta stopp för
            ungdomsarbetslösheten.
          </p>
          <p xml:id="i-G32GdxqiQgaCJyAJxed4ks">
            Vi utfärdar inga kravlösa garantier. Den som är arbetslös ska
            delta i den utbildning, praktik eller det arbete som anvisas.
            Den arbetslöse har en plikt att försöka ta sig vidare till studier
            eller arbete på den reguljära arbetsmarknaden efter den anvisade
            åtgärden. Med rättigheter till stöd, sysselsättning och ersättning
            kommer skyldigheter. Ungdomar vill studera eller arbeta. Det är
            brist på jobb som orsakar arbetslöshet.
          </p>
          <p xml:id="i-PU7G7UZht1moZFLJpQAp6f">
            Vi har bestämt oss. Att bekämpa arbetslösheten är det viktigaste
            för oss socialdemokrater, och år 2020 ska Sverige ha EU:s lägsta
            arbetslöshet. Ett centralt led i detta är att stoppa långtidsarbetslösheten
            bland unga.
          </p>
          <p xml:id="i-8Ztrga5PWBtrKjXwXwPqGo">
            Vi föreslår ett första steg i 90-dagarsgarantin år 2014:
          </p>
          <list xml:id="i-XsNwEPhnPjMwF1QWk7moe3" style="ul">
            <item xml:id="i-SXG4biYp3qtt6pTKvKbdiM">
              Unga arbetslösa som inte har avslutat gymnasiet ska göra det.
              Vi föreslår ett utbildningskontrakt som omfattar 10 000 platser
              inom komvux, yrkesvux och folkhögskola.
            </item>
            <item xml:id="i-SNMCazzg8KBbC28TRedcyu">
              Unga arbetslösa med gymnasiekompetens ska få bättre möjlighet
              att studera vidare efter gymnasiet. Vi föreslår 6 000 platser
              i högskola och yrkeshögskola inom ramen för 90-dagarsgarantin.
            </item>
            <item xml:id="i-GoXtxTMthQ6KBfpzCDPaz1">
              Vi avsätter medel för inrättande av 21 000 yrkesintroduktionsjobb
              i privat och offentlig sektor.
            </item>
          </list>
          <p xml:id="i-26KXiSnFvhj1sq4BkrY9dp">
            Sammantaget innebär detta första steg i 90-dagarsgarantin minst
            37 000 nya jobb och utbildningsplatser – vilket motsvarar alla
            unga som varit arbetslösa i 6 månader. Kostnaden för offentlig
            sektor är 5,1 miljarder kronor år 2014.
          </p>
          <p xml:id="i-75QPtANzh4ZCakdjapmVw6">
            Med 90-dagarsgarantin lägger vi grunden för att unga ska jobba
            eller studera – inte vara långtidsarbetslösa. Därutöver ska vi
            se till att stärka övergången från gymnasiet till jobb, att förbättra
            matchningen på Arbetsförmedlingen, och se till att all offentlig
            verksamhet bidrar till att bekämpa ungdomsarbetslösheten.
          </p>
          <list xml:id="i-CLb8GCqT1fCwULvbiwK8hX" style="ul">
            <item xml:id="i-BhpZZi1nVrnwAC2MfhHXmG">
              För att förbättra övergången från gymnasiet till jobb eller utbildning
              föreslår vi att gymnasieelever får bättre tillgång till studie-
              och yrkesvägledning. Vi avsätter 50 miljoner kronor år 2014 för
              detta syfte.
            </item>
            <item xml:id="i-7fSm76xXdaYfXXo7iZ138H">
              För att förbättra matchningen ska aktivitetsförbudet på Arbetsförmedlingen
              tas bort. Arbetsförmedlingen ska också ges bättre möjligheter
              att anvisa arbetslösa de insatser som krävs.
            </item>
            <item xml:id="i-R4yDtik28zG3DD1dS3HpSb">
              All offentlig verksamhet ska bidra till att bekämpa ungdomsarbetslösheten.
              Offentliga arbetsgivare ska erbjuda fler praktikplatser, och den
              offentliga upphandlingen ska driva fram jobb och praktikplatser
              för unga arbetslösa.
            </item>
          </list>
          <head xml:id="i-4cJep9QZXPwj157AhWUTGs" type="h2">
            90-dagarsgarantin – en plan för den kommande mandatperioden
          </head>
          <head xml:id="i-2r4LnLmeiE32wi6h6sTTFo" type="h1">
            Ungdomar, 18–24 år, fördelade på tid utan arbete
          </head>
          <p xml:id="i-K11PeFpRASfZTRDYntriCe">
            Tusental, genomsnitt år 2012
          </p>
          <p xml:id="i-EMvnFhC7KkivveZWvsSHuf">
            Källa: Arbetsförmedlingen.
          </p>
          <p xml:id="i-FMTQVpKR7wnYRz7xiuakYY">
            Vi föreslår att ett första beslutsamt steg för införandet av
            90-dagarsgarantin ska tas redan 2014.
          </p>
          <p xml:id="i-XtzsfroUTucUWLmtfKqX2e">
            Skulle vårt förslag falla i riksdagen kommer vi vid ett regeringsskifte
            att steg för steg genomföra hela garantin under den kommande mandatperioden.
            För 2014 föreslår vi 37 000 jobb och utbildningsplatser, vilket
            motsvarar antalet ungdomar som varit arbetslösa mer än sex månader.
          </p>
          <p xml:id="i-SDhZuhKTnJe4B6xr8JKNXp">
            Vid ett regeringsskifte kommer vi att korta den högsta tid som
            ungdomar tillåts vara arbetslösa.
          </p>
          <p xml:id="i-WkrwePSeXNrSsGf6x4MWAa">
            Om vårt förslag till insatser år 2014 skulle falla i riksdagen
            gäller följande:
          </p>
          <p xml:id="i-QNb4iPjtcV8CccB5vvGxJm">
            Senast år 2015 ska ungdomar som mest kunna vara arbetslösa sex
            månader, senast år 2016 ska ungdomar som mest kunna vara arbetslösa
            fem månader och senast år 2017 ska ungdomar som mest kunna vara
            arbetslösa fyra månader. Senast år 2018 ska 90-dagarsgarantin
            vara fullt genomförd. Med 2012 års arbetslöshetsnivå skulle 90-dagarsgarantin
            omfatta 57 000 ungdomar.
          </p>
          <p xml:id="i-DRodV9CrPM23VeG8V7wjrB">
            Såväl tidplan för genomförande som arbetslöshetstider är maxgränser.
            Insatser ska ges så tidigt som möjligt, med stöd och kartläggning
            av behov från första dagen i arbetslöshet.
          </p>
          <p xml:id="i-3njHtvcpHcaNEy1X4FDGdg">
            För 2014 avsätter vi drygt 5 miljarder kronor inom de offentliga
            finanserna för att ta det första steget i 90-dagarsgarantin. Under
            kommande mandatperiod kommer ett införande att kräva ett större
            utrymme för att genomföra 90-dagarsgarantin fullt ut. Vi kommer
            att avsätta de resurser som krävs.
          </p>
          <head xml:id="i-NM7ooLDbgj32Y4UsedoxmN" type="h2">
            Utbildningskontrakt
          </head>
          <p xml:id="i-6QiCxSm59FVxENhpkE2uqF">
            Ett första led i vår politik mot ungdomsarbetslöshet är att säkerställa
            att alla unga minst har den utbildningsnivå som krävs för att
            etablera sig långvarigt på arbetsmarknaden – gymnasiekompetens.
            I dag är gymnasieutbildning närmast ett krav på arbetsmarknaden.
          </p>
          <p xml:id="i-Y1DbqTnh1f5vj63Wt2ehaF">
            Sveriges jobbpolitik för unga måste vara långsiktig och rusta
            den enskilde för ett långt arbetsliv. Då måste fokus ligga på
            att alla unga arbetslösa avslutar sin gymnasieutbildning.
          </p>
          <p xml:id="i-PUQeizj1CYaEryVyY4Cy1a">
            Unga arbetslösa utan gymnasieutbildning har en mycket svag ställning
            på arbetsmarknaden. Arbetslösheten bland dem som saknar gymnasieutbildning
            är ungefär dubbelt så hög som bland dem som har det. Vi föreslår
            därför att ett utbildningskontrakt införs för alla arbetslösa
            under 25 år som inte fullgjort sina gymnasiestudier.
          </p>
          <p xml:id="i-57X4g4SFerCTP7MLn8cbA8">
            Kontraktet innebär att den arbetslöse snarast anvisas en individuellt
            utformad plan, där studier kan kombineras med praktik eller arbete,
            som leder fram till gymnasieexamen. När en person under 25 år
            som saknar gymnasieexamen söker stöd på Arbetsförmedlingen slussas
            denne direkt in i utbildningskontraktet och en individuell utbildningsplan
            upprättas. Utbildningen är ett krav för att få ekonomiskt stöd
            från samhället. En modell, som använts i Västerås, innebär att
            ungdomar får arbeta halvtid på avtalsenliga villkor samtidigt
            som de läser in gymnasieexamen.
          </p>
          <p xml:id="i-GjHwMcjBMg6VdAPade6KYF">
            Inom ramen för 90-dagarsgarantin föreslår vi ett utbildningskontrakt,
            som fullt utbyggt kommer att omfatta 10 000 platser i komvux,
            yrkesvux och folkhögskola. Unga människor ska vid behov kunna
            kombinera deltidsjobb med deltidsstudier. Kostnaden för offentlig
            sektor för förslaget är 1,6 miljarder kronor år 2014.
          </p>
          <head xml:id="i-FkW1NZu5yvkYFcA6oiuTAG" type="h2">
            Avskaffa aktivitetsförbudet
          </head>
          <p xml:id="i-5iT6PiQjeDrZ6UdxsR9Trk">
            En ung arbetslös måste i normalfallet vänta minst sex månader
            innan den kan ta del av insatser som leder till jobb. Det råder
            ett aktivitetsförbud för unga. Varken arbetsförmedlare eller unga
            arbetslösa kan känna trygghet i att de tillåts ta de initiativ
            som krävs och direkt när de krävs. Rätt insatser i rätt tid ska
            inte tillämpas i undantagsfall, utan vara regel.
          </p>
          <p xml:id="i-2f4x6iSJ6xJ87SqR1jLD4P">
            Socialdemokraterna vill ta bort den onödiga detaljstyrning som
            hindrar arbetsförmedlare från att göra sitt jobb och därtill tillåta
            Arbetsförmedlingen att upphandla och anvisa utbildning och andra
            nödvändiga åtgärder i en helt annan omfattning än i dag. Den arbetslöse
            måste göra sin plikt att aktivt söka arbete samt ta arbete, utbildning
            eller praktikplats som man blivit anvisad. Den arbetslöse ska
            samtidigt få rättigheter som utgår från några viktiga principer:
          </p>
          <list xml:id="i-My6UvLWCduN1j4rWYNdpbA" style="ul">
            <item xml:id="i-JQaRMxc5ghBSTNenXSDpw4">
              Unga ska redan första dagen i arbetslöshet få träffa arbetsförmedlare,
              få råd för jobbsökande samt göra upp en plan för hur man ska komma
              in i arbete, praktik eller utbildning.
            </item>
            <item xml:id="i-FGuGXh3hMwkknrXHvmqyAy">
              Arbetsförmedlingen ska aktivt arbeta med att matcha unga arbetslösa
              mot möjliga jobb och stärka ungas kontaktnät på arbetsmarknaden.
              Detta avser även att Arbetsförmedlingen aktivt ska arbeta med
              så kallad ackvirering av arbete, praktik eller annan sysselsättning
              till unga, vilket innebär att Arbetsförmedlingen hittar lediga
              platser som inte annonserats ut.
            </item>
            <item xml:id="i-GMDJ511MRAJG1dMuUJTmB4">
              Arbetsförmedlare ska ha rätt att anvisa utbildning eller praktik
              redan direkt från att den arbetslöse anmält sig vid Arbetsförmedlingen.
              De unga som behöver bygga på sin kompetens ska kunna göra det
              från första dagen i arbetslöshet.
            </item>
          </list>
          <p xml:id="i-J9hDyFK8p9XnnDKofL5c5V">
            Att knäcka ungdomsarbetslösheten kräver kraftsamling. Arbetsförmedlingen
            ska i större utsträckning kunna ha särskilda enheter och tjänster
            såsom ungdomsförmedlare och ungdomsteam som särskilt arbetar med
            att få unga i arbete. Dessa bör ha fokus på åtgärder som förbättrar
            matchningen, stärker kontakterna med arbetsgivare och bidrar till
            att vidga ungas kontaktnät på arbetsmarknaden.
          </p>
          <p xml:id="i-DMzjHJYdD6fpEJXbBKsMKB">
            Vi socialdemokrater vill att aktivitetsförbudet på Arbetsförmedlingen
            ska tas bort. Arbetsförmedlingen måste ges möjlighet att använda
            tilldelade medel friare, så att arbetslösa får de insatser de
            behöver när de behöver dem.
          </p>
          <p xml:id="i-RvBZe9VXjuS1HhGCUSrzK1">
            För allt fler yrken räcker det inte med en gymnasieutbildning.
            När ungdomsarbetslösheten är hög krävs fler utbildningsplatser
            – inte färre. Tyngdpunkten ska ligga där jobbchanserna är som
            störst.
          </p>
          <p xml:id="i-Fp39WLKJfjYF5PyoakeBbM">
            Kvalificerade yrkesutbildningar och yrkeshögskoleutbildningar
            bidrar till att arbetsgivare kan hitta rätt utbildad personal
            och är samtidigt ett snabbt sätt för den enskilda att få ett kvalificerat
            arbete och stärka sin ställning på arbetsmarknaden. Ansökningarna
            om att få starta yrkeshögskoleutbildning är långt fler än de som
            beviljas. Myndigheten för yrkeshögskolan har påtalat för regeringen
            att andelen beviljade ansökningar om att bedriva YH-utbildning
            är alltför låg i förhållande till efterfrågan och behov. Endast
            en fjärdedel av utbildningarna kunde beviljas möjlighet att starta
            utifrån de ekonomiska ramar myndigheten hade 2012. Antalet sökande
            som vill studera har ökat flera år i rad och 2012 var det i genomsnitt
            4,2 sökande per studieplats. Det visar på behovet av att utöka
            möjligheterna att studera inom ramen för yrkeshögskolan.
          </p>
          <p xml:id="i-VessTqjSHC84XVpJi72QSm">
            Söktrycket till högskolor och universitet är rekordhögt. Det
            följer av att efterfrågan på högskoleutbildade ökar på arbetsmarknaden.
            Utvecklingen visar inte några tecken på att avstanna. Sveriges
            framtida konkurrenskraft är beroende av att vi förmår möta efterfrågan
            på kompetent arbetskraft. Ändå väljer regeringen att dra ned antalet
            högskoleplatser. Unga människor ställs utanför högskolan bara
            för att de är födda samma år som många andra. Den kraftiga neddragningen
            av antalet högskoleplatser behöver brytas.
          </p>
          <p xml:id="i-QtM27TP1uiyk4GhDuR5ibS">
            Inom ramen för 90-dagarsgarantin föreslår vi 6 000 studieplatser
            vid universitet, högskolor och inom yrkeshögskolan.
          </p>
          <head xml:id="i-TJBYtgbTDUiEs5oQbrNNbz" type="h2">
            Yrkesintroduktionsjobb
          </head>
          <p xml:id="i-XcMBcYNfZpDvNPR17tEwjN">
            Vi vill stärka möjligheten till ett första jobb, och möjligheten
            att ta till sig den kompetens som krävs för yrket. Inom ramen
            för ingångna avtal föreslår vi därför att staten stimulerar yrkesintroduktionsjobb
            för unga.
          </p>
          <p xml:id="i-RZ6TByAv6aKewfDfJHYFTn">
            Där arbetsmarknadens parter är överens om yrkesintroduktionsavtal
            bör staten kliva in och stödja att jobb för unga skapas. I yrkesintroduktionsjobb
            kombineras arbete och utbildning. De förutsätter centrala kollektivavtal
            samt lokala överenskommelser mellan fack och arbetsgivare. På
            detta sätt är det möjligt att kvalitetssäkra utbildningsinnehållet.
          </p>
          <p xml:id="i-VMCF5YGTTTW1kWzEycbZc3">
            En viktig del för att modellen ska bli framgångsrik är att regelverket
            för yrkesinriktad arbetsmarknadsutbildning öppnas upp så att de
            som deltar i yrkesintroduktionsjobb också kan erbjudas utbildning.
            Det är också angeläget att insatserna utformas på ett sätt som
            gör administrationen enkel och att stödet kring handledningen
            fungerar i företagens vardag. Detta kommer att underlätta för
            mindre företag att säkra sin kompetensförsörjning, samtidigt som
            nya jobb för unga växer fram.
          </p>
          <p xml:id="i-BKDQqmTh1BZAKzKNGbWdoe">
            Vi stöttar parternas inrättande av 16 000 nya yrkesintroduktionsjobb
            i kommuner och landsting, genom ett stöd som täcker hela lönekostnaden
            för arbete 75 procent till avtalsenlig lön. Därtill kommer ett
            handledningsstöd, för de kommuner och landsting som med detta
            stöd anställer en ung människa som varit arbetslös minst sex månader.
          </p>
          <p xml:id="i-YVUyLvGZgN5saQQoT5R9VQ">
            Fördelningen mellan arbete och utbildning följer överenskommelser
            mellan parterna.
          </p>
          <p xml:id="i-7Vz22bfdj8nUcD4VeFdeDy">
            Vi stöttar parterna inrättande av 5 000 nya yrkesintroduktionsjobb
            i det privata näringslivet, på de områden där parterna kommit
            överens om yrkesintroduktionsavtal. Ett stöd om 12 000 kronor
            i månaden utgår för de företag som anställer en ung människa som
            varit arbetslös sex månader inom ramen för ett yrkesintroduktionsavtal.
            Vi höjer också ersättningen till arbetsgivare som erbjuder ya-jobb
            med 1 300 kronor i månaden för att kompensera för högre arbetsgivaravgift.
          </p>
          <head xml:id="i-Cao1dMgxuX5A5nPLixuriD" type="h2">
            Fler jobb och praktikplatser för unga
          </head>
          <p xml:id="i-CssVCyBdRpZSj351jctxZr">
            Ungdomsarbetslösheten bland unga kan stoppas om alla delar av
            samhället drar åt samma håll.
          </p>
          <p xml:id="i-9yRE6qYbxYF7jrpVsZgEXd">
            Det finns få gränser för vad Sverige kan lyckas med när vi samarbetar.
            Alla offentliga verksamheter behöver därför arbeta för att få
            fram fler jobb och praktikplatser åt unga. Vi föreslår att Arbetsförmedlingen
            och kommunerna tecknar strategiska samarbetsavtal för ungdomsanställningar
            och praktikplatser. I vissa kommuner erbjuds redan idag ungdomar
            praktik eller anställning i de egna förvaltningarna. Insatserna
            riktas ofta mot ungdomar med särskilt svag ställning på arbetsmarknaden.
          </p>
          <p xml:id="i-FmaYnq4B347cDYbXi1tvTU">
            Vi vill inventera och utvärdera erfarenheterna av de insatser
            som genomförs runt om i landet i syfte att stärka arbetslösa ungdomars
            ställning på arbetsmarknaden. Utifrån denna genomgång vill vi
            ålägga Arbetsförmedlingen att träffa avtal med alla kommuner,
            enskilt eller i samverkan, i syfte att säkerställa såväl fler
            praktikplatser till unga arbetslösa som tillhandahållande av anställningar
            riktade till långtidsarbetslösa ungdomar eller ungdomar med försörjningsstöd.
          </p>
          <p xml:id="i-LduJqhcnM8KVexkwtcTqgj">
            Varje år upphandlas ungefär 500 miljarder kronor av stat, kommun
            och landsting. Inom ramen för den offentliga upphandlingen är
            det möjligt att ställa sociala krav, till exempel med innebörden
            att arbetslösa ungdomar får möjlighet till anställning eller praktik.
          </p>
          <p xml:id="i-3sycPsRV4f2HLkSfsvKM1y">
            Vi vill arbeta för att sociala krav i ökad utsträckning införs
            i offentliga upphandlingar som ger Arbetsförmedlingen möjlighet
            att erbjuda ungdomar praktikplatser och/eller ungdomsanställningar
            i verksamheter som utförs eller är finansierade av kommuner, landsting
            och statliga myndigheter. Regeringen bör även ta initiativ för
            att förmå statliga bolag att teckna strategiska samarbetsavtal
            med Arbetsförmedlingen för att erbjuda praktikplatser eller anställningar
            för unga. Ett årligt mål för antalet arbetstillfällen eller praktikplatser
            som de statliga bolagen ska erbjuda bör upprättas.
          </p>
          <p xml:id="i-F3gz4ZYmmJAtqXs3r2oxQz">
            All offentlig verksamhet ska bidra till att bekämpa ungdomsarbetslösheten.
            Offentliga arbetsgivare ska genom att erbjuda praktikplatser och
            jobb dra sitt strå till stacken. Den offentliga upphandlingen
            ska användas strategiskt för att bidra till fler praktikplatser
            och jobb för unga.
          </p>
          <head xml:id="i-8GEC7cjAgrGRipcLVeBDEs" type="h1">
            Fler måste jobba längre
          </head>
          <p xml:id="i-4HAgT1KM6CZutM6Xbxt4sE">
            Gruppen 55-plus är en allt viktigare grupp i arbetslivet. Varje
            år i arbete fram till 65 år, och även längre, är av stor betydelse
            för den enskilde och för samhällsekonomin. Arbetsmiljö, hälsa
            och produktionskrav påverkar möjligheten att kunna arbeta längre
            och likaså välfärdstjänsternas utveckling. Kommunal visar att
            fler låginkomsttagare än höginkomsttagare tar hand om sina gamla
            föräldrar.
          </p>
          <p xml:id="i-QVskWTgwqWBi6nDVhYw9Dd">
            Samtidigt har inte alla kvinnor och män möjlighet att arbeta
            fram till pensionsåldern – många slits ut eller tvingas till arbetslöshet
            i förtid. Det är ett enormt slöseri med människors kraft, som
            inte ska existera i ett modernt och utvecklande arbetsliv. Att
            kunna vidareutbilda sig under hela arbetslivet har också stor
            betydelse för hur många som har möjlighet att jobba fram till
            pensionsåldern.
          </p>
          <p xml:id="i-X91TLHkaHhkuzvYcMkBUe3">
            Det behövs en framsynt strategi för att ta till vara erfarna
            anställda så att deras kompetens kan komma yngre och nyanställda
            till del. På så sätt kan den erfarna personalens kompetens tas
            till vara, arbetsvillkoren bli rimliga för den som inte längre
            orkar tunga lyft samtidigt som rekryteringen och introduktionen
            av ny personal underlättas.
          </p>
          <p xml:id="i-MTQjJnmwZoQxzRmf1ixKWr">
            I dag drabbas många av smygande åldersdiskriminering och fördomar.
            Svensk arbetsmarknad behöver alla arbetsföra i åldern 55-plus.
            Vi föreslår att regeringen tar initiativ till att tillsammans
            med arbetsmarknadens parter inrättar en erfarenhetsdelegation.
            Delegationen ska ha till uppgift att förändra attityden till äldre
            på arbetsmarknaden så att äldres erfarenhet bättre tas till vara,
            kartlägga de hinder som finns och föreslå åtgärder för att dessa
            ska kunna undanröjas.
          </p>
          <head xml:id="i-NgsRxEKxsXYKdJho2McnLk" type="h1">
            Förbättra situationen för personer med funktionsnedsättning
          </head>
          <p xml:id="i-MFoFcmNguc77q9tGJpcEgK">
            För oss socialdemokrater handlar tillgänglighet om att vi vill
            forma ett samhälle där alla platsar och där alla behövs. Personer
            med funktionsnedsättning ska inte hindras att delta i samhällets
            olika delar och i arbetslivet.
          </p>
          <p xml:id="i-MwGcRFU2XKQAwx8THJPQFU">
            En del av en fungerande arbetslinje handlar om hur de som står
            längst från arbetsmarknaden ska ges möjligheter att försörja sig
            på eget arbete utifrån de egna förutsättningarna.
          </p>
          <p xml:id="i-NxjQvvRxHmrVPA5BTKTWMJ">
            Personer med funktionsnedsättning har svårt att konkurrera på
            lika villkor med andra arbetssökande om jobben. För personer med
            nedsatt arbetsförmåga krävs vanligtvis en subvention av lönekostnaden
            för att arbetsgivaren ska kompenseras för den lägre produktiviteten.
            Andelen anställda med lönesubvention har minskat i förhållande
            till andelen personer med funktionsnedsättning som är inskrivna
            på Arbetsförmedlingen. Den andelen var vid slutet av år 2008 över
            50 procent, men i takt med att det totala antalet inskrivna vid
            Arbetsförmedlingen ökat under de två senaste åren har den sjunkit
            till 42 procent. De senaste åren har det varit svårt att finna
            platser för denna typ av subventionerade anställningar. Vi antar
            att det beror på att dessa platser konkurrerar med andra åtgärder
            som till exempel fas 3. Det är viktigt att komma ihåg att de allra
            flesta personer med funktionsnedsättning inte har nedsatt arbetsförmåga
            när man är på rätt jobb. Det är därför viktigt att dessa personer,
            precis som många andra, möter en Arbetsförmedling som kan ge tidiga
            och individuellt utformade insatser som underlättar matchningen.
          </p>
          <p xml:id="i-2kV7Vb9ESvPLsVa6t4BnuP">
            Nio procent av befolkningen i åldern 16–64 år uppger att de har
            en funktionsnedsättning som medför nedsatt arbetsförmåga. Dessa
            personer har lägre sysselsättningsgrad och högre arbetslöshet
            än personer utan funktionsnedsättning. Skillnaderna har ökat över
            tid. Nästan hälften av de personer som uppger att de har en funktionsnedsättning
            som medför nedsatt arbetsförmåga står helt utanför arbetsmarknaden.
            Personer med psykiska funktionsnedsättningar har den lägsta sysselsättningsgraden
            av alla.
          </p>
          <p xml:id="i-6sVPACDBGr6EDQ8Tkozzdr">
            Var fjärde person som är inskriven vid Arbetsförmedlingen har
            en dokumenterad funktionsnedsättning. Det är en kraftig ökning
            som framför allt beror på att Arbetsförmedlingen har i uppdrag
            att hjälpa sjukskrivna och personer som lämnat sjukförsäkringen
            tillbaka till arbetslivet.
          </p>
          <p xml:id="i-GgPrqmk3Tx2LeYxsdtuqS2">
            Kvinnor och män med funktionsnedsättning är den grupp som finns
            inskrivna på Arbetsförmedlingen längst tid. 60 procent har varit
            inskrivna längre än två år. Det tar i genomsnitt åtta till nio
            månader innan Arbetsförmedlingen har fastställt att individen
            har en funktionsnedsättning som medför nedsatt arbetsförmåga och
            därmed är berättigad till särskilda insatser. Det är en oacceptabelt
            lång tid.
          </p>
          <p xml:id="i-M17gUWsjJFpyzcphMQP41i">
            Kvinnor med funktionsnedsättning som medför nedsatt arbetsförmåga
            är sysselsatta i lika hög grad som män, men arbetar oftare deltid.
            Kvinnor kombinerar oftare sin deltidsanställning med sjukpenning
            eller sjukersättning. I Arbetsförmedlingens insatser deltar kvinnor
            och män systematiskt i olika program och insatser. Kvinnor är
            överrepresenterade i förberedande insatser, inklusive arbetslivsinriktad
            rehabilitering. Män är överrepresenterade i de fem nuvarande anställningarna
            med lönestöd.
          </p>
          <p xml:id="i-9iwyCmtXni3B6TaE2iMPSD">
            Förmåga och oförmåga är inte statisk utan formas i möten mellan
            människor och miljöer. De arbetsmarknadspolitiska program som
            riktar sig till personer med funktionsnedsättning, liksom Arbetsförmedlingens
            tillämpning av dessa, tar i för stor utsträckning fasta på individens
            begränsningar. Individens resurser måste hamna mer i fokus och
            större uppmärksamhet behöver riktas mot arbetsplatsers olika miljöer.
          </p>
          <head xml:id="i-L48u3JLGZ7G9ZLQjgFxXgE" type="h2">
            Förbättrad arbetslivsinriktad rehabilitering
          </head>
          <p xml:id="i-3J9MqsuULmfU5UY5RwXBac">
            Kompetens inom den arbetslivsinriktade rehabiliteringen bör vara
            mer samlad än vad den är, till exempel behöver alla Arbetsförmedlingar
            ha kompetens för att säkerställa en god kvalitet i arbetet med
            att ge personer med funktionsnedsättning stöd.
          </p>
          <p xml:id="i-MwbjirVUjhVxp3tFj1Tpgu">
            Arbetsgivarna behöver större kunskap om hur stödet för handikappanpassning
            och hjälpmedel ser ut. Handläggningstiderna för att få dessa stöd
            behöver kortas. Socialdemokraterna vill dessutom se en ökad nationell
            likvärdighet när det gäller kostnaderna för de hjälpmedel som
            personer med funktionsnedsättningar behöver för att klara vardag
            och arbetsliv.
          </p>
          <head xml:id="i-K7ZpdUrAjdbVFZy3F41dBF" type="h2">
            Ökad tillgänglighet
          </head>
          <p xml:id="i-FWtJbX1oJ3eZc2ux2J7cqb">
            Förbättrad tillgänglighet är en viktig demokratifråga eftersom
            det leder till bättre förutsättningar för personer med funktionsnedsättningar
            att studera, arbeta och delta i samhällslivet.
          </p>
          <p xml:id="i-MCeJgaeGQz2nQtDw3Z8CKc">
            Våren 2012 beslutade riksdagen om ett tillkännagivande som innebär
            att regeringen ska återkomma till riksdagen med ett lagförslag
            om förbud mot diskriminering på grund av bristande tillgänglighet
            för personer med funktionshinder. Regeringspartierna röstade nej.
            Vi väntar fortfarande på lagförslag från regeringen.
          </p>
          <head xml:id="i-j4QEmy6UJjVvcdPTtmJjq" type="h2">
            Samhall
          </head>
          <p xml:id="i-Qq32u2U1NEHPZx1pip8Lie">
            Sett till såväl behovet som det totala utbudet av arbetstillfällen
            för personer med funktionsnedsättning är Samhall en begränsad
            resurs trots att där finns cirka 19 000 personer anställda.
          </p>
          <p xml:id="i-HwwzC7FH2Aij2zEUXRamNU">
            Samhalls uppdrag är unikt. Det är endast Arbetsförmedlingen som
            kan anvisa personer till Samhall. Socialdemokraterna värnar principen
            om ett statligt ägt bolag på den svenska arbetsmarknaden med syfte
            att erbjuda jobb för personer med funktionsnedsättning som medför
            betydande nedsatt arbetsförmåga. Vi ser dock behov av utveckling
            och förändring av Samhalls verksamhet.
          </p>
          <p xml:id="i-Lrdx89dQo4wSaBL3mZhsRA">
            En anställning hos Samhall bör främst vara avsedd för personer
            med så nedsatt arbetsförmåga att hon eller han inte kan få ett
            annat arbete och vars behov inte kan tillgodoses genom andra insatser.
          </p>
          <p xml:id="i-6WAbP8XiqWYQZCNDN72W8t">
            Samhalls kärnuppdrag att bereda plats för personer som befinner
            sig mycket långt från arbetsmarknaden får inte urholkas.
          </p>
          <p xml:id="i-3WsnwoKTiK2QXS5uhTjaD1">
            För personer vars arbetsförmåga är så nedsatt att de inte kan
            få annat arbete och vars behov inte kan tillgodoses genom andra
            insatser kvarstår skyddat arbete. Detta bör fortsättningsvis också
            gälla inom Samhall eller hos offentlig arbetsgivare.
          </p>
          <p xml:id="i-BrKaHwr9rCNAVs9U7sDHKZ">
            Skyddat arbete är ett arbetsmarknadspolitiskt verktyg för att
            skapa efterfrågan på en grupp som annars inte finner sin plats
            på arbetsmarknaden. De skyddade arbetstillfällena ska vara förbehållna
            personer som inte kommer ut i arbete. Begreppet skyddat betyder
            att de anställda är skyddade från konkurrens från personer utan
            arbetshinder när det gäller att få och behålla ett arbete.
          </p>
          <p xml:id="i-RKSSW9uPqbQWoghECgrdbu">
            Anställda inom Samhall har i praktiken ett starkare anställningsskydd
            än andra anställda. Eftersom tanken är att ett visst antal Samhallanställda
            årligen ska övergå till annat arbete är de anställda inom Samhall
            undantagna från LAS. Vi socialdemokrater tycker att det är en
            bra modell.
          </p>
          <head xml:id="i-WN3x9hDiantWM2YE1GFoGB" type="h2">
            Komplexa behov ska mötas av samlade resurser
          </head>
          <p xml:id="i-EznX7Wk91wnEeYomNd8Bew">
            Vi vill skapa en kraftsamling med möjlighet till personlig handlingsplan
            med resurser för individuellt anpassade insatser utifrån varje
            enskild individs behov. Genom att slå samman delar av Arbetsförmedlingen
            med delar av Försäkringskassan och tillföra nya resurser till
            en gemensam organisation vill vi erbjuda kvinnor och män en kraftsamling
            för att komma in på eller tillbaka till arbetsmarknaden. Individen
            ska själv ansöka om att få ingå. Bara de som har stora eller komplexa
            behov som inte kan tillgodoses inom den reguljära arbetsmarknadspolitiken
            kan beviljas detta stöd.
          </p>
          <p xml:id="i-MBPq87FbJBpEiDb2ZHPkXd">
            Den som antas ska omedelbart få en kvalificerad personlig handläggare
            som tillsammans med den enskilde utarbetar en individanpassad
            insatsplan. När insatsplanen har godkänts och kvalitetssäkrats
            finns en samlad ram av medel – en påse pengar – för att finansiera
            och upphandla de olika insatser som krävs från olika aktörer.
            Det kan vara myndigheter, kommuner men även organisationer eller
            privata aktörer, allt anpassat efter varje individs särskilda
            behov. På detta sätt är det möjligt att lösa problem och stödja
            de kvinnor och män som vanligtvis hamnar mellan olika myndigheters
            ansvarsområden och där ingen aktör har ansvaret för helheten.
            Det gäller personer som kan ha behov av både utbildning, rehabilitering,
            praktik, medicinska och sociala insatser kombinerade i ett samlat
            fungerande handlingsprogram.
          </p>
          <p xml:id="i-Am7JqNqQcwbKw31AJppW5U">
            För att bli antagen ska det inte ställas upp stela tidsgränser.
            Det individuella behovet ska styra.
          </p>
          <p xml:id="i-HknYLBQAN7gBxhet1QCTeG">
            Som deltagare ska individen behålla sin tidigare försörjning
            (t ex a-kassa, sjukpenning, sjukersättning eller försörjningsstöd)
            under hela tiden som kraftsamlingen pågår.
          </p>
          <p xml:id="i-DfYVH71Z46rdRYu4xknSsu">
            Kraftsamlingen ska leda till att kvinnor och män med funktionsnedsättning
            kan försörja sig själva genom eget arbete. Det kan ske på den
            reguljära arbetsmarknaden med eller utan olika former av stöd
            och anpassning eller genom en subventionerad anställning som t
            ex lönebidrag eller plusjobb.
          </p>
          <p xml:id="i-5Ay8mM3eb8jSviRSy3Wxp7">
            I maj 2012 presenterade FunkA-utredningen sitt betänkande Sänkta
            trösklar – högt i tak (SOU 2012:31) med förslag till förstärkning
            och förändring av de arbetsmarknadspolitiska insatserna för personer
            med funktionsnedsättning. Vi ställer oss positiva till flera av
            förslagen i utredningen och avvaktar regeringens förslag.
          </p>
          <head xml:id="i-MrxT9h2fXzf1a6BX2LhDnB" type="h1">
            Bekämpa långtidsarbetslösheten
          </head>
          <head xml:id="i-5fMXYtijmWm4XZ6jcW8u9r" type="h2">
            Extratjänster
          </head>
          <p xml:id="i-TCZYuPfsfkDpPqn3Vua1jM">
            Arbetslöshet är ett slöseri. Just nu betalar Sverige dyrt för
            att sysselsätta långtidsarbetslösa med uppgifter som ingen efterfrågar
            på riktigt. Detta sker inom fas 3, som nu kallas sysselsättningsfasen,
            i regeringens jobb- och utvecklingsgaranti. Det är den enskilt
            största insatsen för långtidsarbetslösa. Sedan regeringen tillträdde
            har antalet människor som gått utan arbete i mer än två år nästan
            tredubblats, och i augusti 2013 ingick 34 000 personer i fas 3.
          </p>
          <p xml:id="i-Ph5a95YyqzALcJa5ZR3YWh">
            Samtidigt ser vi stora behov av avlastning i välfärden. Det finns
            meningsfulla uppgifter i välfärden som behöver utföras men inte
            hinns med. Många anställda berättar att det finns gott om arbetsuppgifter
            som behöver utföras – som inte blir utförda för att tiden inte
            räcker till. Rätt bemanning i välfärden är en förutsättning för
            god kvalité och omvårdnad.
          </p>
          <p xml:id="i-NMWXmCyNY2KKakkH4JRw3f">
            Flera av miljonprogrammets områden har blivit symboler för ett
            Sverige som dras isär. Av åldersskäl krävs en storskalig renovering
            av miljonprogrammets bostäder. Runt 650 000 lägenheter behöver
            renoveras. Dessa bostäder står inför nödvändig upprustning driven
            av naturligt slitage och åldrande, stundtals bristfälligt underhåll
            och är i behov av energieffektivisering. Extratjänster ska kunna
            användas av kommunala bostadsbolag som komplement när man genomför
            nödvändiga renoveringar.
          </p>
          <p xml:id="i-9pVR3uTDNU2ZVgHS4gJvY1">
            Långtidsarbetslösheten hämmar framtidsutsikterna för svensk ekonomi.
            Långvarig arbetslöshet biter sig fast. De som har varit arbetslösa
            länge får ofta stora svårigheter att komma tillbaka – även om
            ekonomin vänder. Kunnande och kompetens åldras hos den som är
            arbetslös länge. Att ha varit långtidsarbetslös riskerar också
            att göra att arbetsgivare väljer bort eller nedvärderar kompetensen
            hos den sökande. Risken är dessutom stor att självkänsla och ork
            bryts ned, vilket ytterligare försämrar möjligheterna att hitta
            ett nytt arbete.
          </p>
          <p xml:id="i-439zKHbbtN6Arcp8Ukscdo">
            Den ekonomiska forskningen visar tydligt att ju mer en aktivitet
            för arbetssökande påminner om riktiga arbeten, desto större är
            sannolikheten att den arbetssökande går vidare till den ordinarie
            arbetsmarknaden. Vårt förslag till extratjänster utgår från följande:
          </p>
          <list xml:id="i-KqHreWo13dW6S3LP8Em59A" style="ul">
            <item xml:id="i-AT9sKGfcDVEK2EDB6fciMX">
              Staten ska stå för kostnaden för extratjänsterna. De som utför
              extratjänsterna är de som mycket länge stått utan arbete och som
              är föremål för sysselsättningsfasen i den så kallade jobb- och
              utvecklingsgarantin, det som tidigare kallades för fas 3.
            </item>
            <item xml:id="i-B6WCdgyMUsJmDLCoieHn8i">
              Extratjänster ska höja kvaliteten i välfärden eller ideell sektor,
              eller inrättas för att höja boendekvaliteten i miljonprogrammets
              bostadsområden. Extratjänsterna får inte användas för att ersätta
              ordinarie personal. Antalet extratjänster som en arbetsgivare
              kan få stöd för ska stå i proportion till den ordinarie arbetsstyrkan.
            </item>
            <item xml:id="i-K5qhUkmg5EaJ1KGU8EkxmY">
              Parterna ska sluta avtal om extratjänsterna och lön ska utgå
              enligt kollektivavtal.
            </item>
            <item xml:id="i-DEobnBi3KLj6NtTquYMDdH">
              Tjänsterna bör vanligtvis kombineras med utbildning för att ytterligare
              stärka individens framtida möjligheter på arbetsmarknaden. Att
              använda en dag i veckan till utbildning kan vara en bra modell
              men både större och mindre andel utbildning bör vara möjligt utifrån
              individuella behov.
            </item>
          </list>
          <p xml:id="i-WdkAeuJ47fJzuPHeDsMJs4">
            Vi föreslår extratjänster. Med dessa tar vi sikte på att samtidigt
            bryta långtidsarbetslösheten, att stärka kvaliteten i vården och
            omsorgen, att påskynda upprustningen av miljonprogrammets områden
            och att stärka den ideella sektorn.
          </p>
          <head xml:id="i-Rn175Mt6cfk2rswZAKkuMR" type="h1">
            Avskaffa fas 3
          </head>
          <p xml:id="i-7CcfLhyzSMnMMntbzkD9Hq">
            Fas 3 är ekonomiskt oansvarigt och ett slöseri med människors
            tid och handlingskraft. Det finns meningsfulla uppgifter i välfärden
            och i den ideella sektorn som behöver utföras och som skapar värde
            i samhället. Det finns en angelägen uppgift att höja boendekvaliteten
            i miljonprogrammet.
          </p>
          <p xml:id="i-EitBy3WavJwsSdMENYfjp5">
            Därför vill vi 2014 investera i extratjänster – riktiga jobb
            med riktig lön där den som jobbar får göra riktig nytta.
          </p>
          <p xml:id="i-DdV5TSJYkVEe98ZuYrxiW2">
            I fas 3 ska den arbetssökande sysselsättas hos en anordnare med
            aktiviteter som liknar arbete, men inte får vara riktiga arbetsuppgifter.
            Inlåsningseffekten i sysselsättningsfasen är mycket hög.
          </p>
          <p xml:id="i-Rmez8XWxMwskPy9N7cNxCV">
            Enligt arbetsförmedlingens återrapportering T1 2013 lämnar endast
            12 procent fas 3 för arbete eller studier. Fas 3 sammanfattar
            mycket av det som är fel med den rådande arbetsmarknadspolitiken.
            De som står längst från arbetsmarknaden och har svårast att få
            jobb sätts i ineffektiva åtgärder.
          </p>
          <p xml:id="i-Fp5mYSxFq7jdsnwxhqb1CV">
            Socialdemokraterna föreslår att fas 3 ska avskaffas. Människor
            ska ha riktiga jobb med egen försörjning – eller utbilda sig för
            att kunna hitta det. Personer som trots stora insatser inte kan
            få arbete på den ordinarie arbetsmarknaden ska ha möjlighet att
            få en extratjänst.
          </p>
          <p xml:id="i-R9cCbRfPWcKTLepPUip6fq">
            Vi tror att det behövs genomföras en bred palett av insatser
            för att avskaffa fas 3. Insatser ska utformas med respekt för
            den enskilda människans möjligheter och förmåga. Samhället behöver
            kraftigt öka ambitionsnivån för att de som är placerade i fas
            3 ska komma i arbete.
          </p>
          <p xml:id="i-BtdtXG5PpbvHuhAErSzekK">
            För att avskaffa fas 3 och hitta nya vägar till sysselsättning
            och egen försörjning föreslår vi, utöver investeringen i extratjänster,
            fler studieplatser inom den gymnasiala vuxenutbildningen, fler
            högskoleplatser, samt intensifierad arbetsförmedling.
          </p>
          <p xml:id="i-WWoaEBhgfxurW4jK9JwyXi">
            Det är sannolikt inte möjligt eller ens önskvärt att från dag
            ett erbjuda extratjänster till alla fas 3-deltagare. Omkring 30
            procent av deltagarna i fas 3 saknar gymnasieexamen, vilket påtagligt
            försvårar möjligheten att komma i reguljärt arbete. Enligt Arbetsförmedlingen
            har antalet kortutbildade arbetslösa fördubblats på tre år och
            enligt aktuella prognoser kommer denna grupp att öka ytterligare
            under de kommande åren. Vi avsätter därför även medel för 3 000
            utbildningsplatser inom yrkesvux och komvux, som vänder sig till
            dem som vill komma vidare från fas 3.
          </p>
          <p xml:id="i-HvTNaRR9etQakFjZ5RSXjm">
            Vi investerar i yrkeshögskolan, högskola och universitet. De
            fas 3-deltagare som bedöms kunna komma vidare genom eftergymnasiala
            studier ges möjlighet att studera med bibehållen ersättning.
          </p>
          <p xml:id="i-GSWzKbmdLwbNDJpZLdnKC9">
            Vi föreslår också att Arbetsförmedlingen ges mer resurser för
            att bedriva intensifierad arbetsgivarorienterad förmedlingsverksamhet,
            i syfte att ge deltagare i fas 3 möjlighet att komma vidare på
            arbetsmarknaden. Utvärderingar av liknande insatser riktade mot
            långtidsarbetslösa visar på goda resultat.
          </p>
          <p xml:id="i-6CZ5seggLeYC6Ff8DmPPeB">
            Vi föreslår att fas 3 avskaffas. I stället vill vi
          </p>
          <list xml:id="i-Nf9C7tGiQYga6oawCa1d1W" style="ul">
            <item xml:id="i-RLcp5wB2mzi1YpEUm61A2x">
              inrätta 20 000 extratjänster,
            </item>
            <item xml:id="i-F2E1TvQxtRpTjKY7xmAXHx">
              inrätta 5 000 nya platser inom intensifierad arbetsförmedling,
            </item>
            <item xml:id="i-S9hYzCwDurCe8yUUoxWhzq">
              ge möjlighet till deltagare i fas 3 att komma vidare med bibehållen
              ersättning på 10 000 av de nya platserna inom bristyrkesutbildning,
              komvux, yrkesvux, yrkeshögskola samt högskola och universitet.
            </item>
          </list>
          <p xml:id="i-3n6UCKm6hBdX3SFW8WkJBD">
            Kostnaden för de offentliga finanserna att avskaffa fas 3 är
            2,0 miljarder kronor.
          </p>
          <head xml:id="i-K9u7thCetTBgUFDAjU1ba" type="h1">
            Stopp för exploatering av migrerad arbetskraft
          </head>
          <p xml:id="i-WWiejoHAkwsQRVXqLLryMH">
            Sverige ska vara ett öppet land som ska välkomna nya medborgare
            men även människor från andra länder som tillfälligt väljer att
            bidra med sitt arbete och sin kompetens i Sverige.
          </p>
          <p xml:id="i-PCCxYH3LGywmjMwsjC4J4i">
            Rörlighet över gränserna är positivt i sig och vi har mycket
            att vinna på att kvinnor och män får möjlighet att komma som arbetskraftsinvandrare
            till vårt land, men arbetskraftsinvandring får aldrig användas
            för att utnyttja och exploatera människor. Vi vill slå vakt om
            ordning och reda på den svenska arbetsmarknaden. I Sverige ska
            svenska löner och villkor gälla för alla som arbetar.
          </p>
          <p xml:id="i-47oEKERtSu17WuExrkVjCT">
            För en arbetsgivare som vill rekrytera personal från ett land
            utanför EU är det numera väldigt enkelt. Det räcker att skicka
            en ansökan till Migrationsverket tillsammans med information om
            de villkor som utlovas när det gäller lön och andra anställningsvillkor.
            Facket har möjlighet att yttra sig över de utlovade villkoren.
            De fackliga organisationerna vittnar om att det är överraskande
            lätt att få till stånd lönehöjningar och andra förbättringar för
            att nå upp till kollektivavtalsnivå. Att fackets krav möter svagt
            motstånd beror dessvärre på att jobberbjudandets villkor inte
            på något sätt är bindande.
          </p>
          <p xml:id="i-S4EQyUsAM1SkrEu5Y9vHB2">
            När arbetstillståndet väl är beviljat kan arbetsgivaren avtala
            om helt andra löne- och anställningsvillkor. Oseriösa aktörer
            har också mycket riktigt satt i system att dels avtala om väsentligt
            sämre villkor än de som låg till grund för Migrationsverkets positiva
            beslut. Dessutom är det inte ovanligt att den lön som faktiskt
            betalas ut till den anställde är en annan än vad som står i avtalet.
            Om arbetstagaren klagar så väntar utvisning ur landet eftersom
            uppehållstillståndet är knutet till anställningen. Detta är en
            oacceptabel ordning som leder till lönedumpning, utnyttjande av
            människor och osund konkurrens där seriösa företag missgynnas.
          </p>
          <p xml:id="i-Nh5QAfSW3V72z53WadWwMF">
            Lagstiftningen är konstruerad för svenska arbetsgivare som ansöker
            om arbetstillstånd och innehåller inga verktyg för att Migrationsverket
            ska kunna försäkra sig om seriositeten bakom ett utländskt företags
            erbjudande, att företagen inte har skatteskulder eller uppvisar
            andra klandervärda beteenden.
          </p>
          <p xml:id="i-4Bx8gBif4WbJdMdAxchP8F">
            För att arbetskraftsinvandringen ska fungera väl och inte leda
            till utnyttjande av människor eller social dumpning som konkurrerar
            ut seriösa företag måste följande förändringar genomföras:
          </p>
          <list xml:id="i-VqocGD3pwrtM8YA8ng8nH6" style="ul">
            <item xml:id="i-SVVPjS2f51bY1DVLp3x3tN">
              Migrationsverket bör ges i uppdrag att följa upp de ansökningar
              om arbetstillstånd som de beviljar och säkerställa att rätt avtal
              gäller.
            </item>
            <item xml:id="i-6DS8TnCARvWTKSXRvaGHiL">
              Kontrollera att inbetalda skatter och avgifter motsvarar den
              lön som arbetsgivaren uppgivit.
            </item>
            <item xml:id="i-7SifsGKtsDQF1mKqrbreVF">
              Det avtalsförslag som ligger till grund för att arbetstillståndet
              beviljas ska vara rättsligt bindande som lägsta nivå så att det
              inte går att efter beviljat tillstånd omförhandla till väsentligt
              sämre villkor.
            </item>
            <item xml:id="i-GCfh3ijRsejZgRKtcjGEat">
              Sanktionsmöjligheter mot de företag som missbrukar systemet ska
              vara kännbara.
            </item>
            <item xml:id="i-AodPq8UxZuPUCq6hkAXC9V">
              Det är nödvändigt med en förhandskontroll av arbetsgivaren. Den
              som har skatteskulder eller tidigare har missbrukat systemet ska
              inte få tillstånd.
            </item>
          </list>
          <head xml:id="i-9HHm6SaexC5zuoWvgwRVW6" type="h1">
            En starkare försäkring vid arbetslöshet
          </head>
          <p xml:id="i-rMM3gDvx5CLa72YPPaKZH">
            Den svenska modellen bygger på avtal mellan starka parter på
            arbetsmarknaden. För att den ska fungera krävs även att staten
            bidrar med en aktiv arbetsmarknadspolitik och en bra arbetslöshetsförsäkring.
            Den svenska modellen har kraftfullt bidragit till ett modernt
            arbetsliv och konkurrenskraftiga företag. En väl fungerande, frivillig
            och solidariskt finansierad omställningsförsäkring är en viktig
            grundsten i den svenska arbetsmarknadsmodellen. Rätt utformad
            kommer en sådan arbetslöshetsförsäkring att möjliggöra nödvändig
            strukturomvandling, ge ekonomisk trygghet till dem som förlorar
            jobbet, stimulera efterfrågan i ekonomin när arbetslösheten stiger
            och motverka press nedåt på lönerna samt upprätthålla arbetslinjen.
            För att arbetslöshetsförsäkringen ska kunna leverera alla dessa
            viktiga delar i vår arbetsmarknadsmodell måste försäkringen förbättras
            rejält.
          </p>
          <p xml:id="i-6N2R7dTTMzKCskQ9yLKnx4">
            Regeringen har kraftigt försämrat försäkringen, vilket kan tolkas
            som ett steg mot att avveckla de gemensamma trygghetsförsäkringarna
            och öppna för ett system med privata tilläggsförsäkringar.
          </p>
          <p xml:id="i-A3BWCuGw5srEUGeVGFteJ2">
            Att varje arbetslöshetskassa ska bära kostnaden för arbetslösheten
            är både orimligt och felaktigt. Förhoppningen från regeringens
            sida var minskade lönekrav från arbetstagarna. I stället har många
            löntagare tvingats välja bort sin arbetslöshetsförsäkring därför
            att kostnaden är för hög. Nu tvings regeringen backa från sin
            egen politik.
          </p>
          <p xml:id="i-R8iT4dJMXoGDhHMtnGErzj">
            Försämringarna av arbetslöshetsförsäkringen har inte haft någon
            annan effekt än att kraftigt äventyra och minska människors ekonomiska
            trygghet. De höjda egenavgifterna tillsammans med det försämrade
            regelverket medförde att cirka 500 000 medlemmar lämnade försäkringen.
          </p>
          <p xml:id="i-QeMNsWWRGRE7aXX2GVCo5z">
            Regeländringarna har också gjort att många är helt eller delvis
            arbetslösa utan att få rätt till ersättning.
          </p>
          <p xml:id="i-Pgm1b5reG7BdwL841xgeeV">
            Vi vill slå vakt om den svenska modellen, med ersättningar i
            socialförsäkringarna som går att leva på. Annars får vi enbart
            ett grundskydd, där löntagarna tvingas teckna tilläggsförsäkringar
            för att inte behöva gå från hus och hem om de drabbas av sjukdom
            eller arbetslöshet. Målet är att arbetslöshetsförsäkringen ska
            vara attraktiv för alla, både den som löper hög risk att bli arbetslös
            och den som löper låg risk.
          </p>
          <p xml:id="i-13jorMGeRzLP2G5mZTy9Vy">
            Vi anser att det behövs en omfattande översyn av arbetslöshetsförsäkringen
            för att komma till rätta med de problem som regeringens försämringar
            av försäkringen skapat.
          </p>
          <head xml:id="i-Bo4p1pniKzx96Z6CSXmHvh" type="h2">
            A-kassans betydelse för arbetsmarknadens funktionssätt
          </head>
          <p xml:id="i-KJ4tDA2myGdiwch3APreF4">
            Arbetsmarknadens funktionssätt har påverkats negativt av försämringar
            i a-kassan och den enskilde arbetslöse står nu med en låg eller
            ingen ersättning vid arbetslöshet. Resultatet är att allt fler
            arbetslösa är hänvisade till kommunens försörjningsstöd. Så mycket
            som 40 procent av dem som har försörjningsstöd har arbetslöshet
            som skäl.
          </p>
          <p xml:id="i-FdwvLRQx1vSktt6H1AjmQp">
            Bara fyra av tio av de arbetslösa får nu någon ersättning från
            försäkringen och bara var tionde får 80 procent av sin tidigare
            inkomst i ersättning.
          </p>
          <p xml:id="i-Y68rviZe7TCstkyfgZzJ6C">
            För att nå målet att de flesta ska få 80 procent av tidigare
            inkomst vid arbetslöshet måste dagpenningen höjas rejält. Genom
            att höja tak och ersättningsnivåer i försäkringen kommer den arbetslöse
            att kunna hantera omställningen mellan två jobb utan alltför stor
            oro för sin privatekonomi. Individen kan koncentrera sig på att
            söka jobb och slipper vidta dramatiska åtgärder för att minska
            nödvändiga utgifter i familjeekonomin. En hög dagpenning är möjlig
            om den kombineras med effektiv kontroll av att ersättningstagaren
            står till arbetsmarknadens förfogande och är aktivt sökande.
          </p>
          <p xml:id="i-BPBY7j3p5akn5XgWc27TbD">
            Under de senaste tio åren har lönerna ökat med över 30 procent.
            Samtidigt har regeringen genomfört en sänkning av taket för den
            högsta dagpenningen. Gapet mellan löner och ersättningar till
            arbetslösa blir allt större. Detta gap har vidgats ytterligare
            genom regeringens skattepolitik som gör att ersättning från försäkringen
            beskattas högre än inkomst från lön. Den genomsnittliga dagpenningen
            kryper allt närmare det maximala belopp som a-kassan kan ge och
            i ett par a-kassor är alla som är arbetslösa på heltid underkompenserade.
          </p>
          <p xml:id="i-WmyoVebXtRvD2mbyu4FVzP">
            Regeringen har fått ett antal tillkännagivanden från riksdagen
            när det gäller arbetslöshetsförsäkringen. Det gäller till exempel
            deltidsarbetslösa och förtroendevaldas rätt till ersättning. Vi
            förväntar oss att regeringen skyndsamt återkommer till riksdagen
            med förslag för att lösa dessa problem.
          </p>
          <p xml:id="i-9je3S5uuK4zibt2AzEfU7f">
            När vi nu lägger fram förslag för att bygga upp arbetslöshetsförsäkringen
            igen prioriterar vi att höja taket och ersättningsnivån i försäkringen.
            Detta är den viktigaste åtgärden för att försäkringen ska fungera
            som den inkomstförsäkring som den är tänkt att vara. Tak och ersättningsnivåer
            måste höjas för att legitimiteten ska räddas för a-kassan.
          </p>
          <p xml:id="i-H2PpHyYT7pDmPj9JGMFrkZ">
            En bra arbetslöshetsförsäkring lägger grunden för ordning och
            reda på arbetsmarknaden och är en viktig beståndsdel i ett modernt
            välfärdssamhälle. För att fler ska få ett rimligt inkomstskydd
            vid arbetslöshet föreslår vi att taket i arbetslöshetsförsäkringen
            höjs från dagens 680 kronor till 910 kronor per dag. Det innebär
            att den maximala inkomst som berättigar till 80 procents ersättning
            höjs från 18 700 kronor till 25 000 kronor. Taket sänks efter
            100 dagar med 150 kronor till 760 kronor per dag.
          </p>
          <p xml:id="i-3w69XhQNr6diE89dVJxud8">
            Våra reformer betyder att t.ex. en metallarbetare med en lön
            på 25 000 kronor/månaden som blir arbetslös får 20 000 kronor
            i månaden från försäkringen, istället för knappt 15 000 kronor
            i månaden.
          </p>
          <p xml:id="i-Kma1StnjP2zkyseEsgmGgY">
            Regeringen har inte bara sänkt taket, man har också sänkt ersättningsnivåerna.
          </p>
          <p xml:id="i-78wLBznEFLajrhzQt9SdFZ">
            Efter 200 ersättningsdagar är ersättningen högst 70 procent av
            den tidigare genomsnittliga inkomsten. Dag 301 och framåt är den
            högst 65 procent.
          </p>
          <p xml:id="i-BHgfxq5r5aQ2EicMD28rXZ">
            För ungdomar är regelverket dessutom diskriminerande. Deras ersättning
            sänks snabbare bara för att de är unga.
          </p>
          <p xml:id="i-WzvyGCjJ8Gq3Z5puNBEukL">
            Efter 100 ersättningsdagar får ungdomar 70 procent av sin genomsnittliga
            inkomst och efter 200 ersättningsdagar får de 65 procent av sin
            genomsnittliga inkomst.
          </p>
          <p xml:id="i-QVwHbizRtVbPwx1CRXWEfe">
            Vi socialdemokrater eftersträvar en arbetslöshetsförsäkring där
            inkomsten är försäkrad. Det innebär att det är arbete som kvalificerar
            dig för ersättning. Det innebär också att av dem som kvalificerar
            sig för ersättning ska de flesta ha 80 procent i ersättning. För
            att uppnå detta måste vi förutom att höja taket i försäkringen
            också höja ersättningsnivån för alla till 80 procent under hela
            ersättningsperioden.
          </p>
          <p xml:id="i-DdYg3n8Dqqg6iyDjwnkAn7">
            År 2007 förändrare regeringen systemet för medlemsavgifterna
            i a-kassan på ett genomgripande sätt. Regeringens syfte var att
            avgiften skulle spegla nivån på arbetslösheten i kassorna och
            dämpa nivån på löneökningarna inom sektorer med hög arbetslöshet.
            För åtskilliga arbetslöshetskassor kan inte ett sådant system
            inte ha effekter eftersom de organiserar medlemmar inom vitt skilda
            sektorer med högst varierande arbetslöshet. Tanken var att om
            det blev dyrt att vara med i a-kassan skulle facken inte kräva
            löneökningar. Då skulle arbetslösheten sjunka. Problemet är att
            avgiften är en ren skrivbordskonstruktion. I mötet med verkligheten
            fick avgiften helt andra konsekvenser än de avsedda. Det blev
            mycket dyrt att vara försäkrad för dem som hade de otryggaste
            jobben, i branscher där man ofta har osäkra deltidsanställningar
            eller timanställningar.
          </p>
          <p xml:id="i-3ZywfMWbo5a9vCCYNp2bVN">
            Avgifterna i vissa a-kassor är långt över 400 kronor i månaden.
            Resultatet blev att de som allra mest behöver arbetslöshetsförsäkringen
            inte har råd att vara försäkrad. Nära en halv miljon löntagare
            lämnade arbetslöshetsförsäkringen. En majoritet av dessa var lågavlönade
            och hade månadsinkomster under 20 000 kronor. De lågavlönades
            andel av medlemskåren i a-kassorna har minskat och utgör nu endast
            en tredjedel. År 2006 utgjorde gruppen nära hälften av medlemsantalet.
            Nu har regeringen efter massiv kritik tvingats backa från ett
            ogenomtänkt och destruktivt förslag. Regeringen börjar nu motvilligt
            och under press från verkligheten att demontera sin egen politik.
            Det är bra men mycket återstår innan försäkringen återigen kan
            vara den omställningsförsäkring som svensk arbetsmarknad så väl
            behöver.
          </p>
          <p xml:id="i-D1c6szfdPfdTreGQBiEZB9">
            Bland annat kvinnor och ungdomar men också andra grupper drabbas
            av allt sämre förhållanden på arbetsmarknaden. Det handlar till
            exempel om försämrad anställningstrygghet och tillfälliga anställningar.
            Då är ett fackföreningsmedlemskap och ett medlemskap i en arbetslöshetskassa
            av största vikt.
          </p>
          <p xml:id="i-MtAXJKQUngxekqfbFftFJY">
            Höga avgifter och en försämrad försäkring drabbar dessa grupper
            särskilt hårt. Låga löner, deltider och otrygga anställningar
            gör att många inte kommer in i arbetslöshetsförsäkringen eller
            att man tvingas välja bort den. Vi socialdemokrater vill att en
            översyn av arbetslöshetsförsäkringen också ser över dessa orättvisor.
          </p>
          <head xml:id="i-MSXK1Rff5XQfdNDvgRduy2" type="h2">
            Övervältring av kostnader från stat till kommun
          </head>
          <p xml:id="i-4eTnCDURe2aS6dBgkDX7bY">
            Regeringens politik när det gäller arbetslöshetsförsäkringen
            har inneburit en övervältring av kostnader från stat till kommun.
            Det är inte rimligt att på detta sätt låta försörjningsstödet
            ta över den roll som en fungerande arbetslöshetsförsäkring borde
            ha.
          </p>
          <p xml:id="i-A3BFHuDsxLKaGy7jPx4ys5">
            Försörjningsstödet ska vara den sista länken i den kedja av stöd
            som ett modernt välfärdssamhälle erbjuder sina medborgare. En
            väl fungerande arbetsförsäkring är något helt annat. Den är en
            del av en aktiv arbetsmarknadspolitik som syftar till full sysselsättning.
            A-kassan är en försäkring som försäkrar arbetsinkomst vid arbetslöshet.
          </p>
          <p xml:id="i-W6cwaviJ3qA4wGisDkRun7">
            Att låta försörjningsstödet ta över arbetslöshetsförsäkringens
            funktion innebär att arbetslinjen blir svagare.
          </p>
          <p xml:id="i-TRkY9oYoNCiZ6M3sG9tHv">
            Den andra effekten av denna utveckling innebär att kostnaderna
            lämpas över på kommunerna som tvingas höja kommunalskatten och
            eller prioritera bort annan kommunal verksamhet.
          </p>
          <p xml:id="i-DXNeeMA4zHWdw9tHx3ggjx">
            Utvecklingen kan inte fortsätta utan måste brytas. Staten måste
            ta sitt ansvar, så att inte kommunerna lämnas att lösa ett problem
            som staten traditionellt och lagstiftningsmässigt har ansvar för.
          </p>
          <head xml:id="i-9QBAA8hyowcR1oJ2TkyMXu" type="h2">
            Utbildning ska premieras
          </head>
          <p xml:id="i-CW8DvrdAkT3SwaY4syrfGW">
            Regelverken inom arbetsmarknadspolitiken och utbildningspolitiken
            måste reformeras. Att omskola sig eller på annat sätt vidareutbilda
            sig ska inte straffas. Regelverket för arbetslöshetsförsäkringen
            måste vara utformat på ett sådant sätt att utbildning premieras.
            Den som väljer att förstärka sin utbildning när det inte går att
            få jobb med den tidigare kompetensen, exempelvis genom att omskola
            sig från industriarbetare till undersköterska, ska inte hamna
            i ett sämre läge när hon eller han kommer tillbaka till arbetsmarknaden.
            Detta bör ingå i översynen av arbetslöshetsförsäkringen.
          </p>
          <p xml:id="i-Wha9WbkdFbUcPxf9MAbjsQ">
            I dag skapar hantering av arbetslöshetsersättning och aktivitetsstöd
            onödiga problem. Det är Arbetsförmedlingen som beviljar och beslutar
            om aktivitetsstöd, men det är Försäkringskassan som sköter utbetalningen.
            Försäkringskassans underlag för utbetalning kommer från arbetslöshetskassan
            och den enskilde. För personer som växlar mellan arbetslöshetsersättning
            och aktivitetsstöd innebär det ofta att det vid skiftet mellan
            ersättningsslagen blir långa väntetider inför utbetalningar.
          </p>
          <p xml:id="i-Bn65Sc8iQwNLXKE9RkVsQ9">
            Handläggningsrutinerna i samband med den första utbetalningen
            har efter skiftet varit långt ifrån tillfredsställande och har
            ofta försatt den enskilde i en svår ekonomisk situation i väntan
            på utbetalningen. En översyn bör göras med syftet att hanteringen
            av aktivitetsstöd effektiviseras så att utbetalningarna kan göras
            snabbare.
          </p>
          <head xml:id="i-AmCMUTgaWtroBnaP6FE77i" type="h1">
            Ett utvecklat arbetsmiljöarbete
          </head>
          <p xml:id="i-JxfLADBdEBHccnTPF7zEzZ">
            Vår samhällsmodell bygger på att alla som kan ska arbeta. Om
            Sverige ska stå sig väl internationellt krävs investeringar för
            fler arbetade timmar, men då måste arbetslivet bli tillgängligt
            för alla. Människors kompetens, kunskaper och erfarenheter måste
            tas till vara. Arbetsmiljön spelar en avgörande roll för om kvinnor
            och män ska kunna arbeta mer. Arbetslivets villkor, arbetsuppgifternas
            utformning och arbetsmiljön avgör om vi ska ha möjlighet att jobba
            ett helt arbetsliv utan att slitas ut eller skadas.
          </p>
          <p xml:id="i-QZvE5dg5QksPZej1w5PqLA">
            Med en bättre arbetsmiljö blir de långa sjukskrivningarna färre.
            Det blir inte lika vanligt att tvingas lämna sin arbetsplats av
            hälsoskäl. Ett huvudproblem i dag är att det inte finns många
            i tunga verkstadsyrken eller inom vården som fysiskt klarar av
            att arbeta till 65. Sjukpensioneringar vid eller strax efter 60
            är vanliga. De reella pensionsåldrarna skulle i dessa fall kunna
            höjas rejält med hjälp av ordentliga arbetsmiljöinsatser.
          </p>
          <p xml:id="i-Mxyu7uVB5555cdwLeJDMax">
            Alla ska kunna avsluta ett långt yrkesverksamt liv med bibehållen
            fysisk och psykisk hälsa. För att klara detta måste arbetsmiljön
            förbättras. Individen, företagen och staten vinner på en sådan
            utveckling.
          </p>
          <p xml:id="i-1E88BZvXFDRcmPmTWfPgZ">
            Arbetsmiljön har under en lång rad av år blivit tryggare och
            säkrare. Nu tycks trenden ha vänt och vi ser allt fler exempel
            på hur arbetsmiljön åter försämras på en rad områden – både i
            industrin och i tjänstesektorn. I allt högre utsträckning är det
            kvinnor som befinner sig i skadliga arbetsmiljöer. Vi utvecklar
            detta inom utgiftsområde 13.
          </p>
          <p xml:id="i-8iKGwRiC3buc2HjF1kgW1T">
            Omfattningen av ensamarbete har ökat kraftigt i Sverige under
            de senaste åren. Arbeten där den anställde arbetar ensam och kan
            råka ut för hot, våld och trakasserier höjer risken för ohälsa.
            Regeringen bör snarast återkomma till riksdagen med förslag på
            lagstiftning om sluten kontanthantering i detaljhandeln i enlighet
            med ett tidigare tillkännagivande.
          </p>
          <p xml:id="i-4EBWA6WkkVizRYTxjpC1zX">
            Vi anser att Arbetsmiljöverket bör revidera föreskrifterna (AFS)
            om ensamarbete samt att Arbetsmiljöverkets föreskrifter om ensamarbete
            bör kompletteras med regler som förebygger skador och sociala
            förluster orsakade av ensamarbete.
          </p>
          <head xml:id="i-VaxS15oBbHNiphdyNsw1Mt" type="h2">
            Arbetsmiljöverket
          </head>
          <p xml:id="i-MeZL57bfkUGLKZK3bcDqhU">
            Regeringen har kraftigt minskat Arbetsmiljöverkets resurser.
            Resultatet blir att ett företag kan räkna med ett besök högst
            vart tjugonde år. Vi menar att det krävs mer resurser till Arbetsmiljöverket.
            Dels till fler inspektioner, dels för att det ska vara möjligt
            att förnya olika förordningar.
          </p>
          <p xml:id="i-BhMKxUprhMeGt1UfXWgJox">
            Vi vill att staten i samverkan med arbetsmarknadens parter och
            Arbetsmiljöverket tar fram en nollvision för dödsolyckor i arbetslivet.
          </p>
          <p xml:id="i-MoLzUWWRcxUfbis3s5a69i">
            De regionala skyddsombuden (RSO) är centrala i arbetsmiljöarbetet
            eftersom de bäst når fram till små arbetsplatser som saknar skyddsombud
            eller skyddskommitté. RSO-verksamheten måste bli bättre. Därför
            krävs statligt stöd till avancerad utbildning.
          </p>
          <p xml:id="i-TBzhVwAzU5iogvobtXiuAE">
            Vi vill ge de regionala skyddsombuden ett vidgat uppdrag som
            innebär att de får rätt att besöka och bygga upp ett strukturerat
            arbetsmiljöarbete på arbetsplatser där det finns kollektivavtal
            men där det saknas fackliga medlemmar.
          </p>
          <p xml:id="i-GR5u2yTFAhExgpAWCuxYBf">
            Med vårt budgetförslag får Arbetsmiljöverket 100 miljoner extra
            i anslag.
          </p>
          <head xml:id="i-95ieMVKmDPtxxr9WnAfSuF" type="h2">
            Arbetsmiljöforskning
          </head>
          <p xml:id="i-FjcLw9SD3NMmtoToRriDUK">
            När förhållandena på arbetsmarknaden ändras snabbt är behovet
            av arbetslivsforskning stort. Någon måste ställa de nya och kritiska
            frågorna. Någon måste utveckla kunskaper och metoder som lägger
            grunden till morgondagens lösningar. Det behövs också mer forskning
            om hur människor reagerar på villkoren i det moderna arbetslivet
            för att åstadkomma hållbara arbetsplatser. I dag saknas bra metoder
            som Arbetsmiljöverket kan använda då de inspekterar den psykosociala
            arbetsmiljön.
          </p>
          <p xml:id="i-KnRfsZBUeLjouyJciSXB9n">
            Efter nedläggningen av Arbetslivsinstitutet finns inget samlat
            grepp om arbetslivsforskningen. Många framstående arbetslivsforskare
            är verksamma vid universiteten men bilden är splittrad. Sverige
            behöver ett sammanhållande organ där arbetslivets forskningsbehov
            kan formuleras och där kunskaper om pågående forskning finns samlade.
          </p>
          <p xml:id="i-3JfurQ1TrCRamb4GAAhLsW">
            Vi föreslår att arbetslivsforskningen samlas i ett nationellt
            centrum där arbetslivets forskningsbehov kan formuleras och där
            kunskaper om pågående forskning finns samlade.
          </p>
          <head xml:id="i-LaS7GYaZh9WS7iR1HrBvDT" type="h2">
            Arbetsmiljölagstiftning
          </head>
          <p xml:id="i-6et7vRV6A1gnihEYrbug51">
            När Arbetsmiljöverkets regler överträds finns fyra typer av påföljder:
            Straff, sanktionsavgift, vite och förverkande av utrustning. Vi
            menar att sanktionsavgifter är en effektiv påföljd vid överträdelser
            av regler och ett bättre hushållande med Arbetsmiljöverkets och
            rättsapparatens resurser, eftersom det frigör medel för att ta
            tag i de mest allvarliga riskerna i arbetsmiljön.
          </p>
          <p xml:id="i-Tr5nbMPP56CPMaedbBhvvV">
            För en del arbetsrelaterad dödlig sjukdom finns bra föreskrifter
            men efterlevnaden brister.
          </p>
          <p xml:id="i-VCvrxzQts4mBUa9ygPgxKj">
            Arbetsmiljöverket måste både ha möjligheter att utveckla nya
            föreskrifter och vara bemyndigad att utfärda straffbelagda regler
            för att tvinga fram åtgärder. I linje med detta föreslog socialdemokraterna
            hösten 2012 att Arbetsmiljöverkets regelverk ska ses över för
            att finna effektivare påföljder vid överträdelser av arbetsmiljö-
            och arbetstidslagarna.
          </p>
          <p xml:id="i-URGH4k28FHxwEK6LTdGN7R">
            Våren 2013 lade regeringen fram proposition 2012/13:143 Effektivare
            sanktioner för arbetsmiljö- och arbetstidsregler. Vi menar att
            många av förslagen var bra men vi är kritiska till förslaget att
            avkriminalisera arbetsmiljölagen. I motion 2012/13:A21 utvecklar
            vi vår syn.
          </p>
          <head xml:id="i-3DgdU9R33ayE5XM4EJJcoD" type="h2">
            Arbetsmiljöbrott
          </head>
          <p xml:id="i-FLGqgUEXPyMKnVmot4cBWr">
            Anmälningarna och antalet lagförda brottsmisstankar på arbetsmiljöområdet
            har ökat. En anledning kan vara att det numera finns en Riksenheten
            för miljö- och arbetsmiljömål (Rema), en nationell operativ enhet
            inom Åklagarmyndigheten.
          </p>
          <p xml:id="i-PJupyaFAVayd8KY4W8FMHi">
            Det finns stora skillnader i landet vad gäller polisens sätt
            att prioritera misstänkta miljöbrott. Detta trots att Åklagarmyndigheten
            och Rikspolisstyrelsen för mer än två år sedan antog en gemensam
            strategi för hur miljöbrott ska prioriteras.
          </p>
          <p xml:id="i-7kBYrupYaNaAu4Jptmdchc">
            För att ännu fler arbetsmiljöbrott ska kunna utredas måste tillräckliga
            utredarresurser säkerställas. Därför föreslår vi att Riksenheten
            för miljö- och arbetsmiljömål ska ha ett antal egna utredare knutna
            till sig. På så sätt blir det möjligt att också samla och öka
            kompetensen inom polisen.
          </p>
          <p xml:id="i-4q1WMePyiDNAwgPDkh84vV">
            Vi föreslår också att Rikspolisstyrelsen, Arbetsmiljöverket och
            Åklagarmyndigheten genomför nationella och regionala utbildningsseminarier
            samt att den utbildning om arbetsmiljöbrott som ingår i grundutbildningen
            på Polishögskolan utvecklas.
          </p>
          <head xml:id="i-WH3wGcPAWFqC4Vit5784nh" type="h2">
            Arbetsmiljöansvar för den som beställer en tjänst
          </head>
          <p xml:id="i-LYSj2GiSc2cCstL7arVACC">
            Under de senaste 20 åren har det i många branscher skett ett
            ökat anlitande av entreprenörer som alternativ till egen anställd
            arbetskraft. Med begreppet entreprenör menas den som i sin verksamhet
            utför ett uppdrag för annans räkning.
          </p>
          <p xml:id="i-sj5Qioeos1cZKhHLTQ5qu">
            Arbetsmiljöverket har redovisat en mängd exempel där beställaren
            styr arbetsmiljön för entreprenören och dennes anställda, vilket
            kan medföra problem. Här nämns områden som färdtjänst, vård och
            omsorg, åkeri, bygg- och anläggning, samt renhållning och återvinning.
            I dessa situationer kan beställaren bestämma sättet för utförandet
            av uppdraget så att entreprenören i praktiken inte kan ta tillräcklig
            hänsyn till arbetsmiljön.
          </p>
          <p xml:id="i-VunWXHJNQ1kuRnUSLGRt69">
            När utomstående entreprenörer anlitas har viktiga förutsättningar
            för att kunna nå en god arbetsmiljö redan skapats av beställaren
            vid planeringen och projekteringen av arbetet. Entreprenadföretaget
            blir därmed i olika hänseenden beroende av beställaren.
          </p>
          <p xml:id="i-KpiUYmSoVfKabmLvGMTTdk">
            Vår slutsats är att det finns behov av att förstärka skyddet
            och förbättra arbetsmiljön för den som arbetar i entreprenadföretag.
            Sådan lagstiftning finns i Danmark och Finland.
          </p>
          <p xml:id="i-5mbqMX4bRdsuw6WcD1dVqv">
            Vi socialdemokrater anser att regeringen bör återkomma med förslag
            på hur frågan om beställaransvar ska lösas.
          </p>
          <head xml:id="i-JKozEfeEmV9rNmbXGJuekD" type="h2">
            Trakasserier i arbetslivet
          </head>
          <p xml:id="i-Bg5ZbJti2hfT8MR3LNCjnr">
            Fackförbundet Vision uppger att var tionde medarbetare har varit
            utsatt för kränkande särbehandling på jobbet. På tre år har det
            gjorts nästan 2 000 anmälningar till Arbetsmiljöverket om arbetsskada
            på grund av trakasserier på jobbet. Arbetsmiljöverket genomför
            regelbundet undersökningar av arbetsmiljön ute på landets arbetsplatser.
            Den senaste undersökningen från 2011 visade att de som upplevt
            sig mobbade av sin chef eller sina kolleger det senaste året varit
            i snitt nio procent. Det motsvarar omkring 425 000 personer.
          </p>
          <p xml:id="i-AwRSFBft1tfk61XhV8zhJV">
            Trakasserier i arbetslivet kostar samhället mångmiljardbelopp
            varje år. Det handlar bland annat om uteblivna inkomster, sjukersättningar
            och vårdkostnader, och bakom varje krona finns drabbade människor.
          </p>
          <p xml:id="i-FtwKSbSUaENbaQYVgirySN">
            Den stora majoriteten av arbetsgivare tar frågan om trakasserier
            på stort allvar och arbetar med dessa frågor. Det kan betraktas
            som en rättvisefråga att de arbetsgivare som genomför ett engagerat
            arbete mot trakasserier inte får en nackdel i förhållande till
            den lilla andel arbetsgivare som väljer att inte agera mot trakasserier.
          </p>
          <p xml:id="i-AdattK3tgCe4mjMQyuFZqg">
            Vi socialdemokrater anser att regeringen bör återkomma med förslag
            om hur mobbning och trakasserier i arbetslivet ska minska.
          </p>
          <head xml:id="i-7HuJUo6V2DvhmH62tbGbXX" type="h2">
            Företagshälsovård
          </head>
          <p xml:id="i-Lj3tddkoBGeviJKYdzxyAg">
            Tillgången till företagshälsovård har fortsatt att minska trots
            att företagshälsovården har en viktig uppgift när det gäller att
            förebygga och undanröja risker för ohälsa i arbetslivet.
          </p>
          <p xml:id="i-33MrWjvQpSdGGLzqFpcjK6">
            Företagshälsovården är, tillsammans med arbetsmarknadens parter,
            viktiga beståndsdelar i arbetet med att minska ohälsan i arbetslivet.
            Det gäller såväl i den arbetsplatsnära rehabiliteringen, som i
            det förebyggande arbetet. Företagshälsovården måste få rimliga
            planeringsförutsättningar genom långsiktig finansiering och kompetensförsörjning
            för att människor ska få sina behov av rehabilitering inom ramen
            för rehabiliteringsgarantin tillgodosedda. För detta måste företagshälsovården
            tillförsäkras tillräckliga resurser. När ohälsotalen ökar krävs
            mer av aktiva insatser – inte mindre. Regeringens besparing på
            företagshälsovården är oacceptabel. Vi socialdemokrater satsar
            istället 200 miljoner kronor direkt på företagshälsovården, vilket
            motsvarar använda medel under förra året (se vidare under utgiftsområde
            10).
          </p>
          <head xml:id="i-RfDMz5H3cpkAbWAcKGx9EX" type="h1">
            Ordning och reda på arbetsmarknaden
          </head>
          <p xml:id="i-MYGqCq1kkBqwrFgi3Lp5ud">
            Utgångspunkten för den svenska arbetsmarknadsmodellen är att
            arbetsmarknadens parter träffar kollektivavtal om arbets- och
            anställningsvillkor. Den svenska arbetsrättsliga lagstiftningen
            kombinerar goda möjligheter för arbetsgivaren att anpassa arbetsstyrkan
            efter produktionens behov med anställningstrygghet och rättssäkerhet
            för den enskilde medarbetaren. Det finns inget som pekar på att
            anställningstryggheten i Sverige är ett hinder mot omställning
            eller nödvändig strukturomvandling av det svenska näringslivet.
          </p>
          <p xml:id="i-Dqxhror7SAb763C38XdZDh">
            Den arbetsrättsliga lagstiftningen är i stora stycken dispositiv.
            Om parterna kommer överens om annat gäller parternas avtal. På
            så sätt ger den svenska modellen stora möjligheter till lokala
            anpassningar av centrala regelverk och avtal och ett reellt arbetstagarinflytande.
            Vår svenska modell har gett goda villkor för löntagarna och konkurrenskraftiga
            villkor för företagen.
          </p>
          <p xml:id="i-Nwave1WBJN5UA55keCqQNL">
            Starka parter på arbetsmarknaden och kollektivavtal för att reglera
            löner och anställningsvillkor på arbetsmarknaden är grundläggande
            för god produktivitetsutveckling och en flexibel arbetsmarknad.
          </p>
          <p xml:id="i-QWjrgKV2SJE4Z86szMgxzu">
            Det grundläggande skyddet för arbetsrätten finns i lagstiftningen.
            En mycket bred majoritet av alla anställda på svensk arbetsmarknad
            omfattas av kollektivavtal eller hängavtal.
          </p>
          <p xml:id="i-LZ8EaLBzvrPK5bmvCHtRr">
            Vid en internationell jämförelse skapar den svenska modellen
            stort utrymme för flexibilitet samtidigt som den resulterar i
            låg konfliktgrad. Sverige utmärker sig med att ha ett mycket lågt
            antal dagar med konflikt på arbetsmarknaden i jämförelse med andra
            EU-länder. Svensk fackföreningsrörelse är ansvarstagande. Svenska
            fackliga organisationer är mycket försiktiga med att varsla om
            stridsåtgärder, vilket gynnar stabiliteten på svensk arbetsmarknad.
          </p>
          <p xml:id="i-QmGSFnkM4jrSBYdBMbTDtt">
            Den svenska modellen bygger på avtal mellan starka och självständiga
            parter på arbetsmarknaden tillsammans med aktiva insatser från
            staten genom en aktiv arbetsmarknadspolitik och en väl fungerande
            omställningsförsäkring vid arbetslöshet. Regeringen har på område
            efter område monterat ned staten roll i detta vilket har försvagat
            den svenska modellens funktionssätt.
          </p>
          <p xml:id="i-KXvuTGP85fTzkPFGQe3jSN">
            En gemensam arbetsmarknad i Europa är viktig. Människor ska kunna
            röra sig fritt och arbeta var de vill inom EU men det får inte
            utnyttjas för att pressa lönerna eller villkoren nedåt eller hota
            rätten att teckna kollektivavtal.
          </p>
          <p xml:id="i-7HdztJnaYXw2vcuRgZhF5D">
            Lika lön för lika arbete enligt lagar och regler ska gälla i
            hela Europa. Principen om att svenska kollektivavtal ska gälla
            på svenska arbetsplatser handlar om att alla arbetstagare ska
            behandlas lika, om allas rätt till likvärdiga löner och arbetsvillkor
            oavsett nationalitet.
          </p>
          <p xml:id="i-HTpTjEc6vASGSzxnVuzKpF">
            EG-domstolen har i flera uppmärksammade domar gjort ingrepp i
            parternas rätt att hantera kollektivavtal. När EU:s utstationeringsdirektiv
            antogs av Europaparlamentet och ministerrådet fanns en bred enighet
            om att direktivet skulle utgöra en lägsta nivå – ett golv – för
            de löne- och anställningsvillkor som kan krävas av ett värdland.
            Med den så kallade lex Laval vände regeringen på begreppen och
            betraktade direktivet som ett tak. Det innebär att utstationerad
            arbetskraft riskerar att utsättas för diskriminering och att arbetsmarknaden
            utsätts för ett tryck nedåt mot lägre löner och sämre anställningsvillkor.
            Vissa delar av utstationeringsdirektivet är på väg att revideras
            så att likabehandling av löntagare kan garanteras på ett bättre
            sätt.
          </p>
          <p xml:id="i-4gwA5ZEaf9r16k7GVDeuNJ">
            Regeringen passade på att göra inskränkningar i den svenska konflikträtten
            när den så kallade lex Laval infördes i Sverige. Det finns stora
            risker för att arbetstagare utnyttjas och att oseriösa företag
            kan konkurrera genom att dumpa löner och villkor. Det är mycket
            positivt att människor kan röra sig och arbeta över nationsgränser,
            men den fria rörligheten får aldrig användas för social dumpning.
          </p>
          <p xml:id="i-M8eihKa86W56Z9ABHc9YnQ">
            Svensk rätt saknar i huvudsak allmän lagstiftning om arbets-
            och anställningsvillkor. Området regleras i stället genom kollektivavtal.
            Kollektivavtalen har normativ effekt. Det betyder att arbetsgivare
            är skyldiga att tillämpa kollektivavtal inte bara på medlemmar
            i den fackliga organisationen som är part i kollektivavtalet,
            utan också på medlemmar i andra fackliga organisationer och oorganiserade.
          </p>
          <p xml:id="i-LZEvfQhgkHt97YfRXePZhT">
            Regeringen har, trots att den talar om den svenska kollektivavtalsmodellens
            förträfflighet, inte försvarat den. Istället har den borgerliga
            regeringen drivit igen en ny lag – lex Laval – som innebär att
            svenska löne- och anställningsvillkor inte längre kan gälla alla
            på arbetsmarknaden.
          </p>
          <p xml:id="i-XUoS3C41zMapdLyYSZQCNZ">
            Vi socialdemokrater anser att utgångspunkten ska vara att svenska
            kollektivavtal ska gälla för alla som arbetar i Sverige och att
            konflikträtten ska försvaras. Efter ett tillkännagivande från
            riksdagen har regeringen beslutat att tillsätta en parlamentarisk
            utredning för att utvärdera de ändringar som gjorts i lagen (1999:678)
            om utstationering av arbetstagare. Av utredningsdirektiven framgår
            att utredningen också ska överväga vilka lagändringar som krävs
            för att värna den svenska modellen i ett internationellt perspektiv.
          </p>
          <p xml:id="i-Ne5UFSPj8wKC6DFJox348D">
            Vi kräver dessutom att det ska införas ett socialt protokoll
            som bättre skyddar löntagarnas rättigheter i EU. Anställda ska
            ha rätt att genomföra sympatiåtgärder för löntagare i ett annat
            land. En sådan frihet, en så kallad femte frihet, bör gälla inom
            hela EU för att komplettera dagens fyra friheter på den inre marknaden
            – fri rörlighet för varor, tjänster, människor och kapital.
          </p>
          <p xml:id="i-3x1MdFtGfZPCTW8nxbjTcb">
            Under den europeiska krisen har det blivit än tydligare att arbetstagarnas
            rättigheter och de fackliga rättigheterna måste garanteras på
            ett bättre sätt. När det öppnas för förändringar i fördraget vill
            vi därför att Sverige i fördragsförhandlingarna lyfter frågan
            om ett socialt protokoll som läggs till fördraget och tydliggör
            att löntagarnas rättigheter är överordnade EU:s ekonomiska friheter.
          </p>
          <head xml:id="i-NMvmbyuf5xEvvs6iizdNpL" type="h2">
            Turordningsreglerna i LAS
          </head>
          <p xml:id="i-F15Eiz1FJjy6jP6PRDZhTP">
            När det gäller den svenska arbetsrätten vill vi poängtera att
            en viktig grund är turordningsreglerna i lagen om anställningsskydd,
            LAS. Arbetsgivaren måste i förhandlingar komma överens med den
            fackliga organisationen om han eller hon vill göra avsteg från
            turordningen. Eftersom arbetsgivaren själv avgör om det föreligger
            arbetsbrist skulle ett borttagande eller en försvagning av turordningsreglerna
            innebära kraftigt ökad otrygghet och rättslöshet för de anställda.
          </p>
          <p xml:id="i-M5MNJbgbhjZJrqzrz8jBSZ">
            Lagstiftningen ger arbetsgivare med mindre än tio anställda möjligheten
            att undanta två personer från turordningsreglerna. Detta vill
            vi ta bort.
          </p>
          <head xml:id="i-Lc3ahiqndYxS7szb4d1qpX" type="h2">
            Bemanningsbranschens utveckling
          </head>
          <p xml:id="i-PKsu87z1M6M7qQpUjhkqK6">
            Bemanningsbranschen fyller en viktig funktion på arbetsmarknaden
            men den måste regleras genom lag och kollektivavtal på ett sätt
            som motsvarar resten av arbetsmarknaden.
          </p>
          <p xml:id="i-DNbxJNPNBcwWvixkNLK8aM">
            Vi menar att arbetsgivarens stadigvarande arbetskraftsbehov i
            normalfallet ska tillgodoses genom anställning av egen personal
            och inte genom inhyrning. Den som är inhyrd har sin trygghet och
            sina rättigheter i förhållande till sin arbetsgivare bemanningsföretaget
            endast i mycket begränsad omfattning i förhållande till kundföretaget.
            I grunden är det en bra ordning men om bemanningsföretaget svarar
            för ett kundföretags stadigvarande arbetskraftsbehov kan det uppstår
            problematiska situationer. Till exempel har den inhyrde arbetstagaren
            inte rätt till information inför kommande omorganisationer i kundföretaget.
            Arbetsmiljöansvaret är också splittrat mellan bemannings- och
            kundföretaget.
          </p>
          <p xml:id="i-Gwph597n8XFqMmEL1bsiLr">
            Vi socialdemokrater menar att bestämmelser om att ett kundföretag
            inte får hyra in arbetstagare för att tillgodose ett stadigvarande
            arbetskraftsbehov bör göras dispositiva för att underlätta flexibla
            lösningar genom kollektivavtal mellan arbetsmarknadens parter
            i enlighet med den svenska modellen.
          </p>
          <p xml:id="i-6rdeDu2RZdFb7mbe1v6bKa">
            Företrädesrätten till återanställning enligt LAS ska inte kunna
            åsidosättas genom att ett företag säger upp arbetstagare för att
            sedan hyra in personal från bemanningsföretag för samma arbetsuppgifter.
          </p>
          <p xml:id="i-CrkeV5HzcnPHqg7RVaJcGZ">
            Den som blir uppsagd på grund av arbetsbrist har företrädesrätt
            till återanställning inom nio månader. Vi socialdemokrater vill
            att det ska framgå av den nya uthyrningslagen att ett kundföretag
            inte får hyra in arbetstagare om arbetskraftsbehovet kan tillgodoses
            genom anställning av arbetstagare som har företrädesrätt i verksamheten
            enligt 25 § LAS.
          </p>
          <head xml:id="i-VmUyCAkHKotANwGVm14nni" type="h2">
            Huvudentreprenörers beställaransvar
          </head>
          <p xml:id="i-Czhfrn6FHKsp3QGQPapDZ7">
            De blir allt vanligare med olika former av entreprenadkedjor
            i olika branscher, och längden på dessa kedjor tycks enbart öka.
            Med flera nivåer av underentreprenörer ökar risken för att det
            uppstår problem – både för de anställda och för samhället. Det
            är inte ovanligt med problem med utbetalning av den intjänade
            lönen till arbetstagare som är i slutet av en lång kedja av underentreprenörer.
            Detta gäller särskilt för utländska arbetstagare som tillfälligt
            utstationerats till Sverige. För samhället kan det innebära att
            skatt och sociala avgifter undanhålls.
          </p>
          <p xml:id="i-NRgkRdhuRpa6WVgFYd953C">
            En huvudentreprenör har i dagsläget inget ansvar för att de underentreprenörer
            som är verksamma på exempelvis en byggarbetsplats är seriösa och
            kan följaktligen utnyttja fördelarna med att söka en lägre kostnad
            utan att stå för någon risk när det gäller underentreprenörens
            agerande.
          </p>
          <p xml:id="i-EQLf6owJnJpVcyB5bdC8NG">
            Vi menar att ett system med solidariskt ansvar för entreprenörer
            måste införas för att förhindra denna exploatering av arbetskraften.
            Ett sådant entreprenörsansvar gäller redan i flera europeiska
            länder, till exempel Tyskland, Holland, Österrike, Spanien, Italien
            och Frankrike. I Norge infördes ett entreprenörsansvar i januari
            2010.
          </p>
          <p xml:id="i-AmM2eKaxbvn6m3ZV4BYoYD">
            Riksdagen har beslutat om ett tillkännagivande om att regeringen
            ska återkomma till riksdagen i syfte att säkerställa ändamålsenliga
            regler för uppdragsgivares ansvar i utstationeringssituationer
            (rskr. 2011/12: 176).
          </p>
          <head xml:id="i-LsvshhJcC4MAAbYzYNpJkX" type="h2">
            Anmälningsskyldighet vid utstationering
          </head>
          <p xml:id="i-4Zp9bQJtE71ibmNESwD5WL">
            Den svenska arbetsmarknadsmodellen bygger på att arbetsmarknadens
            parter förhandlar och tecknar bindande kollektivavtal. En grundläggande
            förutsättning för att kunna garantera utstationerade arbetstagare
            ett skydd mot social dumpning i enlighet med utstationeringsdirektivet
            är att det finns en behörig representant att förhandla och träffa
            kollektivavtal med. Det skulle förenkla dialogen mellan arbetsgivare,
            fackliga organisationer och myndigheter. Det skulle minska risken
            för utnyttjande av utländsk arbetskraft och stärka möjligheterna
            att undvika konflikt och stridsåtgärder.
          </p>
          <p xml:id="i-7UYmMQULB3F1JkktYE4yC4">
            Redan 1 juni 2011 antog riksdagen ett tillkännagivande med denna
            innebörd. Bakgrunden var en av ett enigt näringsutskott tillstyrkt
            motion (2010/11:N4) från Socialdemokraterna, Miljöpartiet och
            Vänsterpartiet. Motiveringen var att detta är en förutsättning
            för att den svenska förhandlings- och avtalsmodellen ska fungera.
            Utan närvaro av en representant med sådan behörighet kan inte
            den svenska arbetsmarknadsmodellen fungera, och möjligheten att
            kontrollera att utstationerade arbetstagare har rimliga arbets-
            och avtalsvillkor begränsas kraftigt. Vidare, enligt näringsutskottet,
            bör ett sådant krav vara förenligt med EU-rätten under förutsättning
            att EU-medborgare från andra länder inte diskrimineras genom krav
            på bosättning i Sverige. Utskottet förutsatte vidare att beredningen
            av denna fråga hanteras skyndsamt och att regeringen så snart
            som möjligt återkommer med lämpliga förslag.
          </p>
          <p xml:id="i-64CeB9Azw3jsaoRuKegMYp">
            Regeringen har nu infört en skyldighet för företagen att anmäla
            en kontaktperson men denna person behöver inte vara behörig att
            förhandla och träffa kollektivavtal. Vi socialdemokrater anser
            att företagens kontaktperson ska vara behörig att träffa kollektivavtal
            för att beslutet ska ha en reell effekt och inte bli ett slag
            i luften.
          </p>
          <head xml:id="i-L93jwZTmKmQy38X7eUmWLX" type="h2">
            Korttidsarbete
          </head>
          <p xml:id="i-BisqbTGUGiJTSi5PgCWmwW">
            I budgetproposition 2013/14:1 föreslår regeringen att ett statligt
            stöd inrättas när anställda tillfälligt går ner i arbetstid och
            lön, i syfte att arbetstillfällen bevaras under en lågkonjunktur.
          </p>
          <p xml:id="i-8dogSKt1tCuzB3GCTAWw1A">
            Modellen går kortfattat ut på att vid en djup efterfrågekris,
            som bedöms vara av tillfällig karaktär, kan det införas korttidsarbete
            för branscher som drabbas av lågkonjunktur. Avsikten är att på
            så vis begränsa antalet varsel samtidigt som anställda finns kvar
            i verksamheten för att snabbt sätta igång produktionen när efterfrågan
            åter ökar.
          </p>
          <p xml:id="i-84exqtFz7EPDkUKULnehFS">
            Vi socialdemokrater är positiva till regeringens initiativ men
            menar att en ett system med korttidsarbete ska innehålla tydliga
            utbildningsinslag/kompetensutveckling under den tid som arbetstagaren
            har nedsatt arbetstid.
          </p>
        </div>
        <div xml:id="i-4WJUU7FXoasQnAo8BEnNhd" type="signatureBlock">
          <list xml:id="i-PyUjCMpC83eAFTLuuuVcek">
            <item xml:id="i-QeqGZaQaeGiEmvzd6YcVnm" who="i-SZKUTdtCrCo58yNCQsH76" type="signature">
              Ylva Johansson (S)
            </item>
            <item xml:id="i-Au5RqqFSpGgCd3Gb5mMw4S" who="i-79cRBqVjCpwABr2BiKwH7S" type="signature">
              Ann-Christin Ahlberg (S)
            </item>
            <item xml:id="i-21cM8PJ1c64Si3vXHsSNtm" who="unknown" type="signature">
              Johan Andersson (S)
            </item>
            <item xml:id="i-oQz8SCpkKindTixp6ZLAB" who="i-LdjfMsG9pY1LY9yx58k2gm" type="signature">
              Patrik Björck (S)
            </item>
            <item xml:id="i-WqS4FMfaCpATQ6Ruzv548r" who="unknown" type="signature">
              Kerstin Nilsson (S)
            </item>
            <item xml:id="i-HqekqVJ23xNiwjTRF8gwsS" who="i-YMP8nuJqySuXaujevkGpSV" type="signature">
              Raimo Pärssinen (S)
            </item>
            <item xml:id="i-FohFSe5FfxKpD1ZQkXN2J" who="i-AQAc7L3yWtMcgD3r6CxRHG" type="signature">
              Maria Stenberg (S)
            </item>
          </list>
        </div>
      </div>
    </body>
  </text>
</TEI>
