<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-SoU-00487">
  <teiHeader>
    <fileDesc>
      <titleStmt>
        <title>En jämlik och jämställd äldreomsorg</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En jämlik och jämställd äldreomsorg</title>
          <idno type="rdwebb">H002So487</idno>
          <rs type="number">So487</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H002So487/text</ref>
          <ref type="dokument_url_html">http://data.riksdagen.se/dokument/H002So487</ref>
          <ref type="dokumentstatus_url_xml">http://data.riksdagen.se/dokumentstatus/H002So487</ref>
          <ref type="doc">http://data.riksdagen.se/fil/6084BDCD-11DC-4366-B522-B20DCE7C4EB7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-42kPHdGKBXnNgVbUjQDDn4" type="signed"/>
        <correspContext corresp="i-42kPHdGKBXnNgVbUjQDDn4">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-du5LHNwBWrCH1am94GCk1"/>
        </correspContext>
        <correspAction xml:id="i-S1TPZWkRE7VhqGYF95qCH3" type="numbering">
          <date when="2012-10-08"/>
        </correspAction>
        <correspAction xml:id="i-V5AFSowEJd7ZQ6RRePKnZN" type="submission">
          <date when="2012-10-03"/>
        </correspAction>
        <correspAction xml:id="i-FBMyaU2YSYXB6g1qC425tL" type="transfer">
          <date when="2012-10-03"/>
        </correspAction>
        <correspAction xml:id="i-9BZ3xy4b1LbtiSEnWbtwTV" type="assigned"/>
        <correspContext corresp="i-9BZ3xy4b1LbtiSEnWbtwTV">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6azUfuYSpVtBNW4NjSFChW" type="motHeader"/>
      <div xml:id="i-LMEdZ5k4JSaz3hm6aPmTcB" type="motBody">
        <div xml:id="i-FHPSR1Vynjr2nZcWXVfj28" type="TOC">
          <head xml:id="i-VGw9zznDb5qvoMw5XEah83">
            1 Innehållsförteckning
          </head>
          <list xml:id="i-43gG3ZL9jAuCaxCXA8APm2">
            <item xml:id="i-3GXxLRHhFhmY1KyECy4Sbp">
              2 Förslag till riksdagsbeslut 3
            </item>
            <item xml:id="i-E83uMmLFbrooPapbt5CS8F">
              3 Inledning 5
            </item>
            <item xml:id="i-ENDa5Uqgzh3B8BTSC23yc6">
              4 Äldres vardag ska inte vara en handelsvara 5
            </item>
            <item xml:id="i-4EpSZZGiQrpQehDV6ALSt4">
              4.1 Konkreta förslag 6
            </item>
            <item xml:id="i-DRtpPqojDvSpJv916gHGYy">
              4.2 LOV och kommande tvångslagstiftning 7
            </item>
            <item xml:id="i-E9ZPvciKawBtHir75mFywV">
              4.3 Privatiseringar ger otryggare personal 8
            </item>
            <item xml:id="i-LMx6MjQ8oTwKy5LJH5jjGm">
              4.4 Gemensamma skattepengar slösas bort 9
            </item>
            <item xml:id="i-VNQzAMK2Vw7WA5Pkifw1Bq">
              5 En jämlik och jämställd äldreomsorg 10
            </item>
            <item xml:id="i-Bvw8e3f617j2kcGJUuz3Pu">
              6 Äldreomsorgen behöver mer resurser 10
            </item>
            <item xml:id="i-592qRWNxZHcJLonKSTX89U">
              7 Bygg fler vård- och omsorgsboenden 11
            </item>
            <item xml:id="i-9v8u875H1QC9mwW9WXwNyc">
              8 En bättre och rättssäker demensvård 12
            </item>
            <item xml:id="i-BJRxt4BNrqtzVmdiyftx1R">
              8.1 Mer personal i demensvården 12
            </item>
            <item xml:id="i-J9bYaUKpHyq5AR5oAYpxyZ">
              8.2 Stärkt rättssäkerhet för äldre demenssjuka 13
            </item>
            <item xml:id="i-5gbFe3EaRJcSzthUK3Gujt">
              9 Valfrihet i vardagen på boenden 13
            </item>
            <item xml:id="i-GzeJMY1kjkYtaNTZrCpiC4">
              10 Utveckla och kvalitetssäkra hemtjänsten 14
            </item>
            <item xml:id="i-7BwBFR5eGMK4NSEUFPtWet">
              10.1 Det ska vara billigt att få hemtjänst 14
            </item>
            <item xml:id="i-H1Frm8rgnPEUSnnZJBKwBn">
              10.2 Gör det lättare att få hemtjänst 15
            </item>
            <item xml:id="i-Q8MPG8NoXz2GzT7g3TnxDR">
              10.3 Inflytande och flexibilitet i hemtjänsten 16
            </item>
            <item xml:id="i-WNJZyG5ML71UrBHtXDkGeM">
              10.4 Bra hemtjänst kräver kontinuitet 17
            </item>
            <item xml:id="i-PhpJxktvDMMEmLRbJrZWpH">
              11 Satsa på förebyggande insatser 17
            </item>
            <item xml:id="i-Nsj47cMkpFrSvazDUdbU6E">
              12 Ett äldreomsorgslyft med kompetenssatsning och utbildningsvikariat
              17
            </item>
            <item xml:id="i-MpcBsvcfJm7Rpf3HyK4Uip">
              13 Maten ska vara god och måltiden en glädjestund 18
            </item>
            <item xml:id="i-2r3Z25SKdTAPRPMNzy5HfD">
              14 Moderna, tillgängliga lägenheter för äldre 19
            </item>
            <item xml:id="i-LE6uJmDDfmZu5QPdcg5sF8">
              14.1 Trygghetsboenden där folk har råd att bo 19
            </item>
            <item xml:id="i-MHt8WEE5zuN4kHiJgGgawh">
              15 Minska den psykiska ohälsan hos äldre 20
            </item>
            <item xml:id="i-F53FpQLRWhjbrQiHWY8XSs">
              16 En äldreomsorg för alla 20
            </item>
            <item xml:id="i-5ixmjqj9mBSPqktwTkVopu">
              16.1 Stärk möjligheten att få äldreomsorg på det egna modersmålet
              21
            </item>
            <item xml:id="i-UMRaaHo3ERzvGtkBWunRKe">
              16.1.1 Äldre invandrade 21
            </item>
            <item xml:id="i-3R9JPUwuaAeCTcquBZ5Erk">
              16.1.2 Nationella minoriteter 22
            </item>
            <item xml:id="i-9czqknRAdQWJxkfJSnAPFC">
              16.2 Teckenspråkig äldreomsorg 22
            </item>
            <item xml:id="i-7oSkQ7BZB4iP65nGtwJ1pS">
              16.3 Hbt-kompetens inom äldreomsorgen 23
            </item>
            <item xml:id="i-8aiaSdfEucPUWmG7YWozyb">
              17 Stoppa felanvändningen av läkemedel 24
            </item>
            <item xml:id="i-L9sVSnhNrPGHuXctshv2Rg">
              18 Säkra den medicinskt ansvariga sjuksköterskans oberoende 25
            </item>
            <item xml:id="i-KTQ9q5xeSmBC8VXShwZ1Ec">
              19 Lex Sarah 25
            </item>
            <item xml:id="i-THoACaBE5Zio1vzsAxywoi">
              20 Anpassa vården efter äldres förutsättningar 26
            </item>
            <item xml:id="i-2pEz5kGij9V4ruKscEK9kL">
              21 Lättare tillgång till vården 27
            </item>
            <item xml:id="i-RAHMthoQKC7LeTJgak1zcu">
              22 Utveckla anhörigstödet 27
            </item>
            <item xml:id="i-NWXni2th3pgqBf7Q1KMp45">
              23 Våld mot äldre 29
            </item>
          </list>
        </div>
        <div xml:id="i-WQwfetTKsiD9MjVFDfMQrM" type="motProposal" subtype="förslag">
          <head xml:id="i-H6CB913RmwxPkNKGgZa2E3">
            2 Förslag till riksdagsbeslut
          </head>
          <list xml:id="i-DhvUP2wATF2jrtWDPN3wbT" style="ol">
            <item xml:id="i-458Lo7r1AanWbhvkGdaLQv">
              Riksdagen tillkännager för regeringen som sin mening vad som
              anförs i motionen om förbättrad statistik om personal och arbetsvillkor
              inom äldreomsorgen.
            </item>
            <item xml:id="i-LKNhx5ptDG3jWFGWLv8BzJ">
              Riksdagen tillkännager för regeringen som sin mening vad som
              anförs i motionen om att permanenta verksamheten vid Svenskt demenscentrum.
            </item>
            <item xml:id="i-2otRCTcYdTjmiSXGYydiat">
              Riksdagen tillkännager för regeringen som sin mening vad som
              anförs i motionen om kartläggning av situationen för unga demenssjuka.
            </item>
            <item xml:id="i-PW6thbsKTxgYwuqG5cT1ZF">
              Riksdagen tillkännager för regeringen som sin mening vad som
              anförs i motionen om kvalitetssäkring av vård och omsorg i ordinärt
              boende.
            </item>
            <item xml:id="i-G1jTF9z1kbgd53nyyELptW">
              Riksdagen tillkännager för regeringen som sin mening vad som
              anförs i motionen om att införa tak för hemtjänstavgifter. 1
            </item>
            <item xml:id="i-XincmQ41khmMgXPA9bXm7b">
              Riksdagen tillkännager för regeringen som sin mening vad som
              anförs i motionen om kartläggning och analys av konsekvenserna
              av nuvarande avgifter och hyror inom äldreomsorgen.
            </item>
            <item xml:id="i-TZRktD7JzL3cCEoh47xnsQ">
              Riksdagen tillkännager för regeringen som sin mening vad som
              anförs i motionen om att utveckla metoder och kunskap för ökad
              kontinuitet inom hemtjänsten.
            </item>
            <item xml:id="i-NhzDvuokQ1qyQ3kobYvT3y">
              Riksdagen tillkännager för regeringen som sin mening vad som
              anförs i motionen om att investeringsstödet för trygghetsboende
              enbart ska gå till hyresrätter.
            </item>
            <item xml:id="i-2MdHiWoMD4sDDt5yr4p11E">
              Riksdagen tillkännager för regeringen som sin mening vad som
              anförs i motionen om utvärdering av investeringsstödet till trygghetsboende.
            </item>
            <item xml:id="i-R15DDGtFjZRaT24L838HNT">
              Riksdagen tillkännager för regeringen som sin mening vad som
              anförs i motionen om en nationell strategi för äldreomsorg för
              personer med annat modersmål än svenska.
            </item>
            <item xml:id="i-UGbBZ8KmsGCnPB4HESDT2f">
              Riksdagen tillkännager för regeringen som sin mening vad som
              anförs i motionen om att utveckla tillsynen över tillgången till
              äldreomsorg på nationella minoritetsspråk.
            </item>
            <item xml:id="i-V9tCJ8zS4rqfoz3i5dRST1">
              Riksdagen tillkännager för regeringen som sin mening vad som
              anförs i motionen om en nationell strategi för äldreomsorg på
              nationella minoritetsspråk.
            </item>
            <item xml:id="i-TaRrVhjJ71rWjagKX7AbWz">
              Riksdagen tillkännager för regeringen som sin mening vad som
              anförs i motionen om ett system med äldrevägledare för äldre döva
              och dövblinda.
            </item>
            <item xml:id="i-H8DaWxgzZ2jy7oaZEHVLmv">
              Riksdagen tillkännager för regeringen som sin mening vad som
              anförs i motionen om riktlinjer för äldreomsorg på teckenspråk.
            </item>
            <item xml:id="i-PkHixNQDL8cC5M8TuC8BD4">
              Riksdagen tillkännager för regeringen som sin mening vad som
              anförs i motionen om kartläggning av äldre hbt-personers situation.
            </item>
            <item xml:id="i-M1zSCZPdJby9r3tNLtHXFZ">
              Riksdagen tillkännager för regeringen som sin mening vad som
              anförs i motionen om kunskapsspridning om hbt-frågor till personalen
              inom äldreomsorgen.
            </item>
            <item xml:id="i-N8jRtQ3dxJivUBRvjoAYJU">
              Riksdagen tillkännager för regeringen som sin mening vad som
              anförs i motionen om en översyn av lagen som styr medicinskt ansvarig
              sjuksköterskas arbete.
            </item>
            <item xml:id="i-VymYSLCUYPPCdM9vjaRwUa">
              Riksdagen tillkännager för regeringen som sin mening vad som
              anförs i motionen om att ändra lex Sarah så att rapportering och
              anmälan går till oberoende part.
            </item>
            <item xml:id="i-9WiUYJEfNYhLDi77xU94BS">
              Riksdagen tillkännager för regeringen som sin mening vad som
              anförs i motionen om uppföljning av anhörigstödet.
            </item>
            <item xml:id="i-3zpbuyqeZwXmWT43jr3ea4">
              Riksdagen tillkännager för regeringen som sin mening vad som
              anförs i motionen om att utveckla stödet till anhörigvårdare med
              utländsk bakgrund.
            </item>
            <item xml:id="i-TYKctcKzu6wt6WaRCBKZFF">
              Riksdagen tillkännager för regeringen som sin mening vad som
              anförs i motionen om att permanenta verksamheten vid Nationellt
              kompetenscentrum Anhöriga.
            </item>
            <item xml:id="i-FrLPpp3s11BjT54xDYL85m">
              Riksdagen tillkännager för regeringen som sin mening vad som
              anförs i motionen om en nationell handlingsplan för att motverka
              våld mot äldre.
            </item>
            <item xml:id="i-Tqd9fVbwJCjFu57DB5TupY">
              Riksdagen tillkännager för regeringen som sin mening vad som
              anförs i motionen om att kunskap om våld mot äldre ska ingå i
              utbildningar.
            </item>
          </list>
          <p xml:id="i-73ajCEdMC84VdhfXqZrWAT">
            1 Yrkande 5 hänvisat till FiU.
          </p>
        </div>
        <div xml:id="i-3CUXBbncwy82K6DPsbDwrC" type="motContent">
          <head xml:id="i-GVFJ7Cy2t7hEiSFh11a5nu" type="h1">
            3 Inledning
          </head>
          <p xml:id="i-XLvy7FnWrEUK13RzfZv9M2">
            I Vänsterpartiets Sverige är det en självklarhet att vi ska känna
            en trygghet i tillvaron och få den omsorg vi behöver när vi blir
            äldre. Dagens och framtidens äldreomsorg berör oss alla. Antingen
            är vi själva äldre och befinner oss i äldreomsorgen eller så kommer
            vi förr eller senare att hamna där. Eller så kanske vi arbetar
            där under stressiga arbetsförhållanden med låga löner. Säkert
            har de flesta av oss familjemedlemmar eller släktingar som bor
            på ett boende för äldre eller har hemtjänst.
          </p>
          <p xml:id="i-QDF2DeBcVcZxHrHSb1V2Hc">
            En bra äldreomsorg är inte bara en välfärdsfråga, den har också
            ett tydligt jämställdhetsperspektiv. Kvinnor är klart överrepresenterade
            bland personalen och de anhöriga som tar ett stort ansvar för
            äldre familjemedlemmar. Kvinnor är också i majoritet i den äldre
            befolkningen på grund av en längre livslängd. Kvinnor som har
            levt sina liv ihop med män lever ofta ensamma de sista åren i
            livet, p.g.a. den längre livslängden och det faktum att kvinnor
            i Sverige ofta är ett par år yngre än sin partner. Lägg därtill
            kvinnors lägre pensioner och att kvinnor ofta kommer från ett
            arbetsliv med högre risk för arbetsskador så blir det tydligt
            att en god och välutbyggd äldreomsorg är avgörande för kvinnors
            livskvalitet.
          </p>
          <head xml:id="i-KkEnf6rbTFhfn1AUEeVRMi" type="h1">
            4 Äldres vardag ska inte vara en handelsvara
          </head>
          <p xml:id="i-3GS6P9XgusiMbj4EAsSqXg">
            Det blir allt vanligare med privata utförare inom äldreomsorgen.
            Av de kvinnor och män över 65 år som har hemtjänst i Sverige,
            får nästan 16 procent sådan i privat regi. Det innebär lite mer
            än en fördubbling av andelen sedan år 2000. När det gäller vård-
            och omsorgsboenden är det genomgående en högre andel som får insatsen
            i privat regi. I riket som helhet är det omkring 20 procent.
          </p>
          <p xml:id="i-2yUusQECutV2KMSMT1snSJ">
            I vissa borgerligt styrda kommuner är mer eller mindre hela äldreomsorgen
            på väg att privatiseras. I Nacka kommun och vissa stadsdelar i
            Stockholm saknas nu helt kommunal hemtjänst. Kommunen förlorar
            därmed viktig kompetens. I Stockolms stad har 60 procent av de
            äldre brukarna inom hemtjänst privata utförare och 62 procent
            av de boende i vård- och omsorgsboende (Socialstyrelsens rapport
            Äldre och personer med funktionsnedsättning regiform år 2011).
          </p>
          <p xml:id="i-G734x7vp6NMxyEnGpmUt6y">
            Alla har rätt till ett gott liv med självbestämmande. Den rättigheten
            upphör inte när man på grund av hög ålder behöver extra stöd och
            omsorg för att klara vardagen. Många har upplevt att den kommunala
            äldreomsorgen varit alltför institutionaliserad och att man utlämnas
            åt regler och rutiner som någon annan bestämmer. I de delar av
            landet där man haft möjligheten att välja utförare har det inte
            märkts av någon ökad valfrihet i vardagen. Den äldreomsorg som
            bedrivs i privata företag utmärker sig generellt sett inte på
            något positivt sätt jämfört med den offentliga. I forskningsantologin
            Konkurrensens konsekvenser Vad händer med svensk välfärd? från
            Studieförbundet Näringsliv och Samhälle (SNS), finns inga belägg
            för att privatiseringarna inom välfärden i stort medfört de kvalitets-
            och effektivitetsvinster som en del hoppades på.
          </p>
          <p xml:id="i-BPeqQwNmxwqpERkSC9Jorb">
            Det handlar helt enkelt om ett ideologiskt vägval när det gäller
            hur man ser på ägande och makt över viktiga samhällsfunktioner.
            Det handlar om näringslivets intressen att komma in på en säker
            växande marknad där stora pengar finns att tjäna. Om marknaden
            ska få styra planeringen av var och hur äldreomsorg bedrivs, eller
            om vi ska fatta demokratiska beslut om detta. Om äldre ska vara
            medborgare med rättigheter, eller om äldre ska vara kunder som
            ska tvingas göra val på en marknad de sällan kan överblicka själva
            och där de själva får ta ansvar för om de valt den bästa äldreomsorgen
            eller om de gjort ett sämre val.
          </p>
          <p xml:id="i-Y4CZkMPrp32gV9LGuXvJ3k">
            Regeringen anser att privatiseringarna medför en positiv konkurrens
            som leder till kvalitetshöjningar. Men när en äldre och hans eller
            hennes anhöriga ska göra val inom äldreomsorgen begränsas möjligheten
            av faktorer såsom brist på äldreboendeplatser eller ett boendes
            läge, vilket ibland gör det omöjligt att få sin ansökan om plats
            beviljad. Att byta utförare när man inte är nöjd sker oerhört
            sällan eftersom det är en så pass krävande omställning i livet
            när man kämpar med dålig hälsa eller demens.
          </p>
          <head xml:id="i-M4gayegfzX1xDKSqEd3Wv2" type="h2">
            4.1 Konkreta förslag
          </head>
          <p xml:id="i-MCxYJRUKS6Hpv29ciw5QCU">
            I Vänsterpartiets motion En välfärd fri från kommersiella intressen
            (2012/13:Fi212) presenteras konkreta förslag på hur vård, skola
            och omsorg ska avkommersialiseras. För äldreomsorgen innebär förslagen
            i korthet följande:
          </p>
          <list xml:id="i-Ac9gySRARxe4sUeNcpPKy7" style="ul">
            <item xml:id="i-RKE94rU2efE9JDgTvT1Tka">
              Den grundläggande principen vid fördelning av skattemedel till
              äldreomsorgen ska vara att detta sker efter människors behov och
              inte efter företags möjligheter till lönsamhet.
            </item>
            <item xml:id="i-URXnkRWhL3gv8UWVTMqxBS">
              Vinstsyftande företag ska inte kunna bedriva verksamhet med skattemedel
              i kärnverksamheten inom äldreomsorgen.
            </item>
            <item xml:id="i-3FneSjEtUhtrY2qq4cKjYi">
              Bolag som vill fortsätta vara aktiva inom äldreomsorgen ska som
              huvudregel bedrivas med särskild vinstutdelningsbegränsning enligt
              32 kap. aktiebolagslagen. Den mycket begränsade utdelning till
              ägarna som denna bolagsform tillåter motsvarar på sin höjd bankränta.
              Med andra ord innebär den att vinstintresset avlägsnas som driftsmotiv
              för verksamheten och välfärden slutar läcka resurser. Vinst kan
              inte plockas ut genom att omvandla ett sådant bolag till annan
              form av bolag och det finns även bestämmelser som reglerar fusion,
              likvidation och interna överföringar inom koncernen. Det innebär
              ett slut för riskkapitalbolagens metoder att utan vanligt vinstuttag
              ändå slussa ut skattemedel från verksamheten.
            </item>
            <item xml:id="i-K5VoQPxhyjSGuP39pRSdM2">
              Ideella aktörer är fortsatt välkomna att bedriva äldreomsorg.
            </item>
            <item xml:id="i-L6e3UtQ9mTgKvWvf5FkGWM">
              Ta bort lagen om valfrihetssystem (LOV).
            </item>
          </list>
          <head xml:id="i-LZFVDx76d85frMYwK8oqRz" type="h2">
            4.2 LOV och kommande tvångslagstiftning
          </head>
          <p xml:id="i-Psch66tpJrKmKt8MxuF14N">
            För några år sedan dominerade ekonomiska frågor debatten om privatiseringar.
            Privata företag skulle vara effektivare och därmed minska samhällets
            kostnader för omsorg. Detta har visat sig inte stämma. Numera
            domineras privatiseringsdebatten i stället av argument om valfrihet
            och mångfald. Omsorg läggs fortfarande ut på entreprenad men det
            som öppnat upp för den senaste vågen av privatiseringar är lagen
            om valfrihetssystem (LOV) som infördes 2009. Den möjliggör för
            kommuner att införa kundvalsmodeller för vissa av sina verksamheter.
            Äldre som får en biståndsbedömning om rätt till en viss insats
            ska helt enkelt kunna välja vem som ska utföra insatsen utifrån
            ett visst utbud.
          </p>
          <p xml:id="i-W92kkgGNTBpxDigavQmA8N">
            Tvärtemot vad man kan tro handlar det inte om fri konkurrens
            mellan privata och kommunala aktörer. Privata aktörer får nämligen
            erbjuda tilläggstjänster utöver de biståndsbedömda insatserna
            mot en avgift, något som de kommunala inte får. De privata aktörerna
            kan då alltså erbjuda mer service och bli mer attraktiva för dem
            som har ett val att göra.
          </p>
          <p xml:id="i-NdVNugEwRP33buqQ2bXQXW">
            Allmänhetens insyn omvandlas efter privatiseringar till företagshemligheter.
            Valda representanter för folket vet inte vad som händer inom omsorgen.
            De anställda kan inte längre gå till media för att avslöja missförhållanden
            utan att riskera att arbetsgivaren tar reda på vem som har läckt.
            Personal hos privata utförare av skattefinansierad äldreomsorg
            bör ha samma meddelarskydd som de hos kommunala utförare.
          </p>
          <p xml:id="i-UkG66HLuY5iPM98YMZhUix">
            Om en privat verksamhet har kvalitetsbrister har de folkvalda
            och kommunens tjänstemän betydligt svårare att göra något åt det
            än om en kommunal verksamhet har det. En kommunal verksamhet kan
            direktstyras och ledningen kan bytas ut. När det gäller privat
            verksamhet ska det mycket till för att man ska kunna bryta avtalet.
            Direkt vanvård som drabbar de äldre kan pågå månad efter månad
            medan diskussioner förs med ansvarig utförare.
          </p>
          <p xml:id="i-67enmn7H3wTPK5WmqBEo8q">
            Än så länge är det i första hand inom hemtjänsten som man har
            använt sig av LOV. När det gäller vård- och omsorgsboenden är
            det än så länge sällsynt. Enligt Sveriges Kommuner och Landsting
            (SKL) fanns i augusti 2012 valfrihetssystem i över 123 Kommuner,
            ytterligare 47 kommuner hade vid detta tillfälle beslutat att
            införa LOV medan 27 kommuner beslutat att inte göra detta. Frågan
            var under utredning i 57 kommuner.
          </p>
          <p xml:id="i-JUFrjqKbwq1w1hCxP66MMN">
            Än så länge avgör det lokala politiska styret i väldigt hög grad
            vilket vägval man gör. Socialstyrelsen har konstaterat att LOV-system
            framför allt har införts i borgerligt styrda kommuner med många
            invånare.
          </p>
          <p xml:id="i-6SAocefT8n2z19K1BTHYXN">
            Regeringen propagerar för LOV i alla tänkbara sammanhang och
            kommuner som beslutar att införa LOV belönas med en särskild statlig
            stimulanspeng. Men tålamodet med de kommuner som fortfarande säger
            nej börjar tryta och regeringen driver på för att alla kommuner
            snart ska ha infört LOV frivilligt. Om detta inte har skett hotar
            regeringen med tvångslagstiftning och har nu tillsatt en utredning
            som ska utvärdera införandet av LOV. Utredningen ska utifrån resultaten
            överväga om LOV kan vara lämpligt att vidga till fler områden
            inom socialtjänsten. Man ska också titta på för- och nackdelar
            med att göra LOV obligatoriskt i hela landet och hur systemet
            ska kunna användas i högre utsträckning när det gäller vård- och
            omsorgsboenden. Utredningen ska vara klar i januari 2014.
          </p>
          <head xml:id="i-3bP6NHY4Ft8zoDUYpLVAVo" type="h2">
            4.3 Privatiseringar ger otryggare personal
          </head>
          <p xml:id="i-KZjJkd98REX2J3wbPswRC2">
            I dag präglas stora delar av välfärden av ofrivillig deltid och
            visstidsanställningar. Särskilt inom äldreomsorgen är problemen
            utbredda. Dåliga villkor är alldeles för vanliga både inom offentligt
            och privat driven välfärd, men i den offentliga kan vi gemensamt
            besluta om förbättrade villkor för personalen. I en avkommersialiserad
            välfärd slipper vi vinstintressets press nedåt på arbetsvillkor
            och löner. Det är ingen slump att andelen personal som bara har
            timanställning är mer än dubbelt så stor i den privat drivna hemtjänsten
            som i den kommunala.
          </p>
          <p xml:id="i-3b7bnXfiV6tr2vpph9uhic">
            Borgerliga politiker hävdar ofta att privatisering av vård och
            omsorg är en jämställdhetsreform eftersom kvinnor har större möjlighet
            att bli företagare. I den diskussionen glömmer de alltid bort
            de kvinnor som arbetar som vårdbiträden inom äldreomsorgen och
            undersköterskor, som i och med privatiseringarna får sämre och
            otryggare arbetsvillkor.
          </p>
          <p xml:id="i-NKPNpYSeGsAPhxzbKv3wzh">
            Att personalen i allmänhet får högre löner är inte sant. Det
            är klart att de kvinnor som får en ägarposition och kan plocka
            ut vinster, eller en ny chefsposition och får högre lön, höjer
            sina inkomster. Det är detta som ligger bakom de siffror på inkomstökningar
            som ibland visas upp. Men för den vanliga undersköterskan eller
            vårdbiträdet syns inga ökningar.
          </p>
          <p xml:id="i-JbgF4cAKMb5BDCwguPGE8B">
            I den privata hemtjänsten är det också relativt vanligt att man
            helt saknar kollektivavtal. I en undersökning som tidningen Kommunalarbetaren
            har gjort visar att 4 av 10 företag inom hemtjänstbranschen saknar
            kollektivavtal. Samma tidning har också rapporterat om att kommunal
            hemtjänst som konkurrerar med privat tvingas att minska på personalens
            raster och beräknade restider mellan brukarna. Detta skapar helt
            orealistiska och stressiga arbetssituationer.
          </p>
          <p xml:id="i-TUJpu9WdDqcQtv2m7bb3Eu">
            Enligt Socialstyrelsens lägesrapport 2012 har privata verksamheter
            påtagligt lägre personaltäthet än kommunala verksamheter, vilket
            självklart leder till ökad stress i ett yrke där man i allmänhet
            känner att man inte är tillräckligt många. Personaltätheten är
            10 procent lägre, något Socialstyrelsen kallar anmärkningsvärt.
          </p>
          <p xml:id="i-3KbzkEP7fpkCz8v1KoLB9w">
            Att privata verksamheter har mindre personalvolymer än kommunala
            ger också en sämre anställningstrygghet. I ett valfrihetssystem
            är man sårbar och beroende av brukarnas efterfrågan. Det leder
            till fler deltider och mer osäkra anställningar. I en mindre personalstyrka
            finns också färre möjligheter till omplacering, exempelvis om
            man på grund av sjukdom eller skada får svårt att klara sitt jobb.
            I stället får man sluta.
          </p>
          <p xml:id="i-Lw2CeemVi9Bic8Qmpg2NZP">
            Personalens arbetsvillkor är viktiga för äldreomsorgens kvalitet.
            Det gäller t.ex. andelen fast anställd personal och andelen månadsanställda
            vikarier respektive andelen timanställningar. Det handlar också
            om hur många som arbetar heltid respektive deltid. Personaltäthet
            och utbildningsnivå är faktorer som är helt centrala för kvaliteten.
            Äldreomsorgen är en ytterst kvinnodominerad arbetsplats. Både
            utifrån ett jämställdhetsperspektiv och utifrån att äldreomsorgen
            behöver vara en attraktiv arbetsplats finns det anledning att
            föra bättre statistik när det gäller äldreomsorgens personal och
            deras villkor. Socialstyrelsen bör därför få i uppdrag att årligen
            redovisa detta uppdelat på offentliga utförare, icke vinstsyftande
            enskilda utförare samt vinstsyftande enskilda utförare. Detta
            bör riksdagen som sin mening ge regeringen till känna.
          </p>
          <head xml:id="i-ByDpFssLWMzMKe1iRdtWu4" type="h2">
            4.4 Gemensamma skattepengar slösas bort
          </head>
          <p xml:id="i-9CxaCKf9h9aULCTme6uStF">
            En växande andel av företagen inom äldreomsorgen ingår i koncerner
            som ägs av riskkapitalbolag. Carema och Attendo Care står i dag
            för ungefär halva den privata marknaden. De stora koncernerna
            har stor kunskap om hur de ska ta hem anbud. Inom koncernen kan
            de subventionera även icke lönsamma objekt som är viktiga för
            framtida expansion eller för varumärket. Just att koncernerna
            ska växa är en grundläggande affärsidé.
          </p>
          <p xml:id="i-FRiMRmFU6RfgJAABYAVBkn">
            Riskkapitalbolagen tjänar i första hand inte pengar genom aktieutdelning
            från vård- och omsorgsbolagen. I stället handlar det först och
            främst om att man under ägandeperioden ser till att öka värdet
            på bolaget och sälja det för mer pengar än vad man köpte det för.
            Detta åstadkommer de framför allt genom att expandera bolaget
            på så sätt att de tar över eller startar allt fler verksamheter,
            ofta finansierade med skattemedel och lån. Ett exempel är hur
            riskkapitalbolaget 3i tjänade drygt 3 miljarder kronor på att
            under fyra år äga vård- och omsorgsbolaget Carema. År 2005 köpte
            de Carema för 1,85 miljarder kronor. Efter omstruktureringar och
            expansion av bolaget så kunde de sälja det vidare för 8,3 miljarder
            kronor. Efter att ha betalat tillbaka lån på 3,4 miljarder kronor
            återstod alltså 3 miljarder kronor i reavinst.
          </p>
          <p xml:id="i-VkpdLDTeBjXpscKmCh7Wmw">
            Namnet till trots tar riskkapitalbolag inga stora risker när
            de investerar i svensk äldreomsorg. Så länge folk blir gamla kommer
            kommunerna att betala ut pengar för omsorg, även i ekonomiska
            svackor. Därför är välfärden ett bra investeringsobjekt.
          </p>
          <p xml:id="i-4pkEz2hZ2CTheAAkGW4DKZ">
            Riskkapitalfonderna registreras sedan i skatteparadis som Jersey
            och Gernsey. Det är dessa bolag som tjänar stora pengar på svensk
            äldreomsorg genom att köpa och sälja omsorgsbolag. Eftersom de
            inte ligger i Sverige behöver de inte betala svensk skatt på vinsten
            de gör på försäljningen en vinst som har byggts upp genom att
            öka intäkterna, skattepengar, och minska utgifterna, personalneddragningar
            och andra effektiviseringar, i vår äldreomsorg.
          </p>
          <p xml:id="i-34dbZvtHcsFByw1tgKFu9V">
            Samtidigt undgår även de egentliga vårdkoncernerna skatt genom
            fiffigt konstruerade ägarstrukturer. Mellan riskkapitalbolagen
            och vårdbolagen finns en kedja av mellanbolag där pengar lånas
            ut till extremt hög ränta. I botten av ägarstrukturen kan vårdbolagen
            kvitta sin vinst mot de räntebetalningar man gör så att man slipper
            bolagsskatt. I toppen av ägarstrukturen kammar riskkapitalbolagen
            hem en vinst i form av ränta på utlånade pengar. Det är pengar
            som sedan används för att köpa upp en ännu större andel av den
            offentliga välfärden eller andra privata välfärdsbolag.
          </p>
          <head xml:id="i-U73w1YRvB8jmRbmv912X2q" type="h1">
            5 En jämlik och jämställd äldreomsorg
          </head>
          <p xml:id="i-QTJZkNPha8qMxN1PsKTskL">
            Vi vill ha en jämlik och jämställd äldreomsorg med hög kvalitet,
            där äldre kvinnor och män har stort inflytande över insatserna
            och sin vardag och där personalen har bra arbetsvillkor. Den ska
            självklart vara skattefinansierad och fördelas efter behov.
          </p>
          <p xml:id="i-4y2zjVNB1hQ9LhJsj2AYKR">
            Äldreomsorgen berör många. Drygt 18 procent av befolkningen som
            är 65 år och äldre, motsvarande ca 304 900 personer, hade 2010
            beviljats en hemtjänstinsats i ordinärt boende eller en plats
            i permanent särskilt boende De flesta av oss som får leva långt
            upp i åren kommer någon gång under vårt liv att ha insatser från
            äldreomsorgen.
          </p>
          <p xml:id="i-PG8vhQDs3DfrRMMTmxDLrn">
            Om vi inte kan lita på att vi får en bra och trygg äldreomsorg
            av det offentliga, kommer de av oss som har möjlighet att själva
            börja planera för detta. Kommunernas kostnader för vård och omsorg
            om äldre var 98,9 miljarder kronor år 2011. 59 procent gick till
            vård och omsorgsboende och drygt 39 procent till hemtjänsten.
            Den lilla del som blev över gick till det förebyggande arbetet.
            Det finns ett tydligt mönster i utvecklingen av kommunernas äldreomsorg.
            Kostnaderna för särskilt boende har sedan 2003 minskat beroende
            på allt färre platser. Under de senaste tre åren har antalet äldre
            i särskilt boende minskat med 3 600 samtidigt som fler äldre får
            omfattande hemtjänstinsatser (Socialstyrelsen ekonomiska analyser
            och lägesrapport 2012).
          </p>
          <p xml:id="i-TLeW16riGkfRs9hPdu6HeD">
            I dag bor oftast både de med låg pension och de med goda inkomster
            på det särskilda boendet och hemtjänsten ger service och omsorg
            till många äldre med vitt skilda ekonomiska villkor. Med regeringens
            RUT-avdrag och investeringsstöd även till trygghetsboende i form
            av bostadsrätter ökar klass- och könsskillnaderna. 15 procent
            av männen och 10 procent av kvinnorna köper privata tjänster.
            Andelen som använder RUT-avdrag är större för höginkomstpensionärer.
            Drygt 160 av 1 000 personer som är 80 plus gör RUT-avdrag bland
            dem som tjänar 400 000 kronor eller mer om året medan motsvarande
            siffra för de som tjänar mellan 10 000 och 199 000 är 35 på 1
            000. Främst äldre kvinnor med den lägsta pensionen kommer alltid
            att vara beroende av kvalitetsnivån på den solidariskt finansierade
            äldreomsorgen eller, om den inte fungerar, av att de har döttrar
            eller andra anhöriga som kan hjälpa dem. De mer välbeställda köper
            privata tjänster med stöd av regeringens RUT-avdrag. Den ökande
            andelen äldre om några år är 23 procent av befolkningen över 65
            år ger också näring till diskussionen om behovet av privata försäkringar
            i stället för en solidarisk skattefinansiering. Men RUT-avdraget
            kommer aldrig att vara ett alternativ för den stora majoriteten
            äldre.
          </p>
          <head xml:id="i-RRZQLWzrZmAgcSmSSJ8Ue8" type="h1">
            6 Äldreomsorgen behöver mer resurser
          </head>
          <p xml:id="i-25H8AqM3yycPknS2AL7dsj">
            Varje år gör Socialstyrelsen lägesrapporter där man redogör för
            utvecklingen inom de verksamheter de har att följa. I lägesrapporten
            2011 skriver Socialstyrelsen:
          </p>
          <p xml:id="i-P3txxfcvTjo3BLGDj95qDh">
            Resurstillgången i kommunernas vård och omsorg om äldre har begränsats
            så att äldres säkerhet och trygghet inte alltid kan tillgodoses.
            Det finns starka skäl att ifrågasätta om alla äldre personer får
            den vård och omsorg de behöver för att uppnå en skälig levnadsnivå.
            Det finns också anledning att ifrågasätta om personer med stora
            hjälpbehov, för vilka alternativet är särskilt boende, får hemtjänst
            i tillräcklig omfattning.
          </p>
          <p xml:id="i-DnsVwyHhUCirFnrcBUBXL4">
            Samma budskap ger de anställda i hemtjänsten. De är för få, de
            får stressa och hinner inte hjälpa de äldre med det de behöver.
            Biståndsbedömningen är ibland alldeles för snål. Det finns inte
            tid att förflytta sig mellan vårdtagarna. Den dokumentation som
            ska göras måste ordnas på de äldres tid.
          </p>
          <p xml:id="i-d7fQFZUgszV19m69aS7cL">
            En väl utvecklad hemtjänst är basen för en god äldreomsorg och
            en förutsättning för att äldre ska kunna leva kvar hemma så länge
            de vill och kan. Mellan 2002 och 2009 minskade antalet personer
            som bor på vård- och omsorgsboende med drygt 20 000. Antalet äldre
            som fått hemtjänst har ökat men inte andelen äldre personer. Kort
            sagt har kommunerna rationaliserat i äldreomsorgen genom att minska
            antalet äldreboendeplatser och i stället satsa på att fler ska
            bo hemma med hemtjänst utan att ge hemtjänsten de resurser som
            behövs. Detta märks även på att kostnadsutvecklingen i kommunernas
            insatser under denna period minskat med 4 procent.
          </p>
          <p xml:id="i-3Y39vEysAe8kdCkhM9JSNq">
            Vänsterpartiet satsar därför, förutom mer pengar än regeringen
            till kommunerna, öronmärkta pengar för mer personal i äldreomsorgen.
            Detta presenteras närmare i vår budgetmotion 2012/13:Fi250.
          </p>
          <p xml:id="i-4jq4udiBFx5FHH3DMWqyA1">
            Socialstyrelsen skriver i senaste lägesrapporten att trots att
            en allt mindre andel äldre bor på särskilt boende och att hjälpbehovet
            för dem då kan förväntas vara större så har personaltätheten i
            stort varit oförändrad mellan 2007 och 2010.
          </p>
          <p xml:id="i-FBX26o5eLz2GKzbeVydqB9">
            Mot bakgrund av att problem med för låg bemanning inte skiljer
            sig för övriga äldreboenden jämfört demensenheter togs ett utskottsinitiativ
            från V, MP och S som begärde att Socialstyrelsen skulle få i uppdrag
            att utarbeta riktlinjer för bemanning i hela äldreomsorgen. Ett
            enigt socialutskott och en enig riksdag ställde sig bakom förslaget.
          </p>
          <head xml:id="i-LiMnHaw8yxRmdqYVJnroie" type="h1">
            7 Bygg fler vård- och omsorgsboenden
          </head>
          <p xml:id="i-HwksP9d56ZQSquk7k5y13F">
            Det blir allt svårare att få en plats på vård- och omsorgsboende.
            Antalet platser i permanent vård- och omsorgsboende, det som tidigare
            hette särskilt boende, minskade med 20 000 mellan 2002 och 2009.
            Andelen personer över 65 år som hade särskilt boende minskade
            då från 7,5 till 5,7 procent och den utvecklingen har fortsatt.
          </p>
          <p xml:id="i-VDb6PzH6tVNykdEpeFFxur">
            Oro och otrygghet bedöms inte längre som tillräckliga skäl för
            att bevilja vård- och omsorgsboende. I många fall krävs en demensdiagnos
            för att beviljas en plats. Därmed lastas ansvaret över på anhöriga.
            Samtidigt kan väntetiderna för att få en plats vara alltför långa.
            För att bygga fler vård- och omsorgsboenden behövs ändamålsenligt
            utformade investeringsstöd på nationell nivå. Samtidigt måste
            det förstås finnas möjlighet att anställa personal och kommunerna
            behöver få mer pengar till att göra detta. I dag går äldreomsorgen
            i flera kommuner med underskott.
          </p>
          <p xml:id="i-TsBr49z4ibXMWMjVk2wqkH">
            Äldreboendet ska vara öppet och en resurs för de äldre i området.
            Där kan de delta i aktiviteter, låna lokaler och inta måltider.
          </p>
          <p xml:id="i-U6nDhyMHGzuxzrNnCYYYWF">
            Den 19 september 2012 fattade riksdagen ett enhälligt beslut
            om en parbogaranti, något som Vänsterpartiet drivit och motionerat
            om i flera år. Par som har levt ihop en stor del av livet ska
            självklart få fortsätta att göra det, även om bara en av dem behöver
            bo i vård- och omsorgsboende. Lika självklart är det att detta
            måste vara något som båda vill.
          </p>
          <p xml:id="i-QtATTEdQSk7C4QP6T5Z6We">
            Erfarenheterna från de kommuner som haft det är att det är ganska
            få som väljer detta alternativ. Därför är det lika viktigt att
            anhöriga alltid ska känna sig välkomna att besöka och om de vill
            delta i omsorgen om sina närstående.
          </p>
          <head xml:id="i-CJ8WVQRddPf683e1h6CqFw" type="h1">
            8 En bättre och rättssäker demensvård
          </head>
          <p xml:id="i-4GifgRAARjn8bz35GgJuNt">
            Demens är en av våra stora folksjukdomar. I dag lever 140 000
            kvinnor och män i Sverige med demens. När antalet äldre ökar i
            framtiden kommer antalet demenssjuka att öka. Demens kallas ofta
            för de anhörigas sjukdom. Den demenssjukes minnesförluster, ångest
            och oro tär på närstående och den demenssjuke blir alltmer beroende
            av sina närmaste. Alla med demenssymptom ska ha rätt till utredning,
            diagnos och behandling. De ska när det behövs få en god vård och
            omsorg på demensenheter av personal med kunskap om deras sjukdom.
            Personalen både i hemtjänsten och på särskilda boenden för demenssjuka
            ska få kontinuerlig fortbildning och handledning.
          </p>
          <head xml:id="i-GDZa7n4czMmYfPapRudAy6" type="h2">
            8.1 Mer personal i demensvården
          </head>
          <p xml:id="i-5LiMpXLeHuGERpncPTPG3E">
            SVT:s Uppdrag granskning satte hösten 2010 ljuset på den allt
            för låga bemanningen på natten på demensboenden i Piteå. När Socialstyrelsen
            gjorde sin nattliga inspektion på 94 slumpvis utvalda demensboenden
            i november 2010 hade majoriteten av dem inte tillräckligt med
            personal för att bedriva en säker vård. Vid sex av tio särskilda
            boenden med demensinriktning blir de äldre lämnade ensamma periodvis
            och inlåsta nattetid. Bemanningen är vid flertalet boenden inte
            tillräcklig nattetid. Inlåsning och tvångsåtgärder används utan
            lagstöd.
          </p>
          <p xml:id="i-3tgEHVFiMYUdSzsE6aEGjk">
            Stiftelsen Äldrecentrum i Stockholm har gjort en utredning om
            bemanningen på demensboenden i Stockholm utifrån de kvalitetskrav
            kommunen har. Utredningen visar att det går att ta fram riktlinjer
            för bemanning. Riksdagen har också bifallit Vänsterpartiets motion
            om att Socialstyrelsen ska ta fram riktlinjer för bemanning. Socialstyrelsen
            publicerade i juli i år nya regler för bemanning för äldreboenden
            där det bor demenssjuka. De ska träda i kraft den 1 januari 2014.
            Vänsterpartiet kommer noga att följa vad som händer utifrån Socialstyrelsens
            beslut. Vi är också mycket väl medvetna om behovet av ökade resurser
            till kommunernas äldreomsorg och har därför avsatt särskilda pengar
            för satsningar på mer personal. I den budgetmotion som läggs i
            riksdagen satsar vi 1 miljard kronor 2013, 2 miljarder kronor
            2014 och 3 miljarder kronor 2015 för detta ändamål. I denna satsning
            ska mer personal på demensboenden prioriteras. Med tillräcklig
            kunskap och personaltäthet kan mycket oro och ångest hos den sjuka
            tas om hand utan övermedicinering.
          </p>
          <p xml:id="i-D8gJLbo6NqaCmEt3NQkAAS">
            Det är positivt att det nu finns ett nationellt Svenskt demenscentrum
            som kan bidra med forskningsöverblick, spridande av goda exempel
            och ökad kunskap inom området. Verksamheten har nu utvärderats
            och Vänsterpartiet föreslår att den bör permanentas. Detta bör
            riksdagen som sin mening ge regeringen till känna.
          </p>
          <p xml:id="i-HnJy4VSsNuMWHAXw6tVs6a">
            För gruppen yngre demenssjuka och deras närstående saknas ofta
            anhörigstöd, dagverksamheter och boenden anpassade till deras
            behov. Att bli demenssjuk i yrkesverksam ålder är en speciell
            och svår problematik. Kunskapen om yngre dementas situation är
            bristfällig. Socialstyrelsen bör därför få i uppdrag att i samarbete
            med Svenskt demenscentrum kartlägga unga demenssjukas situation
            och behov. Detta bör riksdagen som sin mening ge regeringen till
            känna.
          </p>
          <head xml:id="i-D9tJdXFaj61cH4JzXgWPUd" type="h2">
            8.2 Stärkt rättssäkerhet för äldre demenssjuka
          </head>
          <p xml:id="i-MQ7W6rq7EWsremx4gP4nHs">
            I dag finns inget stöd i lagen för att se till att demenssjuka
            med allvarlig kognitiv störning får rätt vård när de inte längre
            är kapabla att fatta egna beslut. Dessa personer har inte ens
            lagskydd i situationer där sjukdomen gör att de riskerar både
            sin egen och andras hälsa och säkerhet. Anhöriga kan inte överklaga
            metoder som är kränkande eller skadliga och personalen har inget
            stöd i sitt arbete i vad de får och inte får göra. Frågan är inte
            ny. En utredning presenterades 2006 och bereds fortfarande på
            regeringskansliet.
          </p>
          <p xml:id="i-FjoRqpqzVcNCTK73prkD4k">
            Vänsterpartiet har under flera år motionerat om rättssäkerhet
            för demenssjuka. Vi är mycket tydliga när det gäller att låg personalbemanning
            inte får vara en orsak till att begränsa demenssjuka människors
            autonomi fysiskt eller på andra sätt. Därför har vi i budgeten
            öronmärkt resurser till ökad bemanning i främst demensvården.
          </p>
          <p xml:id="i-FG4dmbmoyLCDeGntof65tL">
            Demenssjuka personer är en mycket utsatt grupp och självklart
            kan inte detta område lämnas oreglerat. Vänsterpartiet välkomnar
            därför att regeringen nu äntligen är på väg att lägga ett förslag
            och kommer att återkomma med synpunkter när vi vet innehållet.
          </p>
          <head xml:id="i-2Ytv7vw2QHPs1ueXgZjmvE" type="h1">
            9 Valfrihet i vardagen på boenden
          </head>
          <p xml:id="i-8W3Jn5GsfRVvegymJfrYoj">
            Självklart ska äldre kvinnor och män kunna påverka sin vardag
            och insatserna anpassas efter deras behov och önskemål. Rutiner
            ska inte få styra när man ska gå upp eller lägga sig, när man
            ska få duscha eller äta mat. Det gynnar inte den enskilde brukarens
            livskvalitet och hälsa. Så långt som möjligt ska kvinnor och män
            som bor på äldreboendet kunna fortsätta att leva utifrån sina
            önskemål och vanor. Att kunna vistas utomhus och känna årstidernas
            växlingar ska vara en lika självklar rättighet som ett meningsfullt
            innehåll i vardagen. Anhöriga ska alltid vara välkomna på besök
            och när de vill delta i omsorgen. För att kunna uppnå dessa mål
            om verklig valfrihet krävs tillräckligt med personal och närvarande
            chefer och aktivt utvecklingsarbete. Men detta saknas på många
            håll. Vänsterpartiet satsar därför i årets budget 1 miljard kronor
            på verklig valfrihet i äldreomsorgen genom två timmar i veckan
            då den äldre med personalens hjälp kan göra det han eller hon
            själv önskar.
          </p>
          <head xml:id="i-V4XwuNqZGfTWsgkpqk5vUB" type="h1">
            10 Utveckla och kvalitetssäkra hemtjänsten
          </head>
          <p xml:id="i-WRvqLKMTbwHTcGnuiB3RbY">
            Allt fler äldre kvinnor och män med mycket stora vård- och omsorgsbehov
            bor kvar i sitt ordinarie boende med hjälp av hemtjänst. Antalet
            personer som beviljats mer än 25 timmars hemtjänst per månad ökade
            med 5 900 personer mellan oktober 2007 och april 2011 då de var
            58 200 personer. När allt fler sköra äldre med mycket omfattande
            omvårdnads- och omsorgsbehov bor kvar i sitt hem ställer det stora
            krav på en väl fungerande hemtjänst med utbildad personal och
            god personkontinuitet.
          </p>
          <p xml:id="i-BDBEMKofNrLZB9dnxhQXr6">
            Hemtjänstens personal gör så gott de kan efter de förutsättningar
            de har och ofta lite till. Samtidigt är utbildningsnivån lägre
            än på äldreboendena men det redovisas tyvärr inga siffror gällande
            hemtjänsten i Socialstyrelsens lägesrapporter. Personalen berättar
            om stressiga scheman och många gånger tvingas de ta tid från de
            äldres biståndsbedömda tid till gångtider och administrativa arbetsuppgifter.
            Många kommuner beviljar inte insatser i tid utan undersköterskan
            ska gå när han eller hon är klar och har gjort det som biståndsbeslutet
            anger. Det minskar de äldres delaktighet och inflytande. När budgeten
            är trängd förekommer det att biståndsbedömningar omprövas utifrån
            budget och inte utifrån förändrade behov. Biståndsbedömarna kläms
            mellan att följa lagstiftningen och krav uppifrån på att hålla
            budgeten. Kontinuiteten brister på många håll och då brister både
            kvalitet och möjligheter till inflytande. Det är dags att kvalitetssäkra
            också hemtjänsten och se till att äldre kvinnor och män som har
            hemtjänst får de insatser och den tid de beviljats med god personkontinuitet.
          </p>
          <p xml:id="i-Vx29zKWCsDbZKME5vErSnH">
            Mot bakgrund av att allt fler äldre kvinnor och män med mycket
            stora vård- och omsorgsbehov bor kvar i sitt ordinarie boende
            med insatser från hemtjänsten bör Socialstyrelsen ges i uppdrag
            att se över hur vård och omsorg i det ordinära boendet kan kvalitetssäkras
            så att den äldre får en god vård och omsorg med hög personkontinuitet
            och den tid och de insatser som beviljats. Detta bör riksdagen
            ge regeringen till känna.
          </p>
          <head xml:id="i-4XJ9CqdpLYu4CG416bGk2S" type="h2">
            10.1 Det ska vara billigt att få hemtjänst
          </head>
          <p xml:id="i-WGRs7XtcQL91gDda5WdSrz">
            Socialstyrelsen konstaterar i sin lägesrapport att äldre personer
            med goda inkomster i ökad utsträckning köper tjänster på den privata
            marknaden med skatteavdrag medan äldre med små inkomster ibland
            avstår från hemtjänst därför att de tycker att avgiften är alltför
            hög. I denna grupp är det också vanligare med hjälp av anhöriga.
            Vänsterpartiet föreslår därför ett tak på max 100 kronor per timme
            för hemtjänst. Vi gör det också mot bakgrund av att timavgifterna
            varierar stort i kommunerna. För några år sedan tittade riksdagens
            utredningstjänst på hemtjänsttaxorna samtidigt som PRO-tidningen
            grävde i frågan. Skillnaden mellan lägsta och högsta taxan var
            så stor som mellan 77 och 435 kronor i timmen. Många kommuner
            ligger mellan 200 och 300 kronor i timmen.
          </p>
          <p xml:id="i-UzDcFcqTtF4iDJv6cZpdt4">
            När ett antal kommuner för några år sedan började ta ut oskäligt
            höga avgifter beslutade riksdagen om en maxtaxa på månadsavgiften
            för hemtjänst. Den ligger för närvarande på 1 760 kronor per månad.
            Detta är självklart till hjälp för många äldre som har behov av
            många hemtjänsttimmar. Det finns också ett skydd för äldre med
            låga inkomster som säger att man måste ha kvar 4 967 kronor efter
            att skatt, bostadskostnader och hemtjänstavgift är betalda (det
            s.k. förbehållsbeloppet).
          </p>
          <p xml:id="i-9ssfHv2oY5Kw7Pd4GfmSZy">
            Kommunerna väljer i övrigt själva hur de vill bygga upp sina
            avgiftssystem, men de flesta använder sig av ett system med timtaxa
            för dem som inte når upp till maxtaxan.
          </p>
          <p xml:id="i-T8uftdWFpc1hkDtoRv35FJ">
            Efter maxtaxans införande har många kommuner börjat höja sina
            timavgifter. Det finns i dag inget annat tak för timavgiften,
            eller någon lägsta avgift, än att det inte får överstiga självkostnadspriset.
            Höga timavgifter är självklart styrande. De minskar efterfrågan
            på mindre insatser. Men för den enskilde kan även några få timmar
            i veckan ha stor betydelse. Genom att komma in tidigt med stöd
            kan mer omfattande service- och omsorgsinsatser skjutas upp.
          </p>
          <p xml:id="i-AdVRPGfYQAk5QBcV6pevWz">
            När kommunerna sätter sin timtaxa högre än kostnaden för avdragsgilla
            hushållsnära tjänster (RUT) så försvinner insatser till äldre
            från en rättighetslagstiftning som socialtjänstlagen till privata
            servicetjänster. Kommunens kostnader för hemtjänst minskar och
            tas i stället över av staten genom subventioneringen av hushållsnära
            tjänster. De äldre med så låga inkomster att förbehållsbeloppet
            gäller blir kvar i den kommunala hemtjänsten medan de med högre
            inkomster försvinner därifrån.
          </p>
          <p xml:id="i-FsLdaNKPzumgdrDpDzPoiF">
            Det ska vara en låg timavgift på hemtjänst. Ett tak på hemtjänstavgifter
            på 100 kronor i timmen bör därför införas. Detta bör riksdagen
            som sin mening ge regeringen till känna.
          </p>
          <p xml:id="i-44M8emN4FMxxRSK9cXc5C9">
            Avgifter styr och gör verksamheter mer eller mindre tillgängliga.
            Det är nu ett antal år sedan maxtaxan och förbehållsbeloppet infördes.
            Flera kommuner har höjt timavgifterna, andra tar bra betalt för
            maten och i andra fall har hyrorna blivit mycket höga. Socialstyrelsen
            bör få i uppdrag att kartlägga och analysera konsekvenserna av
            de avgifter och hyror som i dag finns i äldreomsorgen. Detta bör
            riksdagen som sin mening ge regeringen till känna.
          </p>
          <head xml:id="i-Kc9XMC3AxAC7QPxBfqXEEz" type="h2">
            10.2 Gör det lättare att få hemtjänst
          </head>
          <p xml:id="i-B4CgsDy7V7upD4C1KQ6Lb5">
            Många äldre tycker att de inte ska behöva redogöra för sin vardag
            därför att de behöver hjälp med att städa eller handla. Det är
            också onödigt att göra en utförlig utredning i de fallen. Flera
            kommuner har infört en förenklad biståndsbedömning t.ex. för dem
            som är över 70 år. Då behövs enbart en anmälan om hjälp så beviljas
            det med ett visst antal timmar i månaden. Det är då viktigt att
            det är hemtjänsttaxan som gäller så att även äldre med låga inkomster
            kan efterfråga hjälpen. I vår statsbudget för 2013 har vi avsatt
            200 miljoner kronor i stimulanspengar för detta. Tillsammans med
            ett avgiftstak på 100 kronor blir detta jämlikt och solidariskt
            till skillnad från RUT-avdraget, som vi vill avskaffa då vi anser
            att skattepengarna används fördelningspolitiskt fel.
          </p>
          <head xml:id="i-BaMkK7PK76bpt9jmEdzRM2" type="h2">
            10.3 Inflytande och flexibilitet i hemtjänsten
          </head>
          <p xml:id="i-Sw8U8rVirxwhmvkYFiZgGr">
            Hemtjänsten har i många avseenden varit, och är, alltför mycket
            styrd av strikta biståndsbedömningar och rutiner. Alltför många
            äldre har fått svaret: Det har du inget beslut på så det gör jag
            inte. Vi vill i stället flytta makten över vad som ska göras till
            den äldre själv och undersköterskan. Den första frågan när undersköterskan
            kommer ska vara: Vad vill du ha hjälp med i dag? Självklart kan
            det variera beroende på hur personen mår, orkar den dagen och
            på vad som känns viktigast.
          </p>
          <p xml:id="i-5ubPzxKncdnRjDs1wyNjb1">
            Verklig valfrihet i vardagen handlar för Vänsterpartiet inte
            om att kunna välja mellan olika utförare, utan om att äldre kvinnor
            och män ska ha stort inflytande över vad de får hjälp med, hur
            hjälpen utförs och när det görs. Flera kommuner arbetar med äldres
            inflytande på detta sätt, t.ex. Göteborg och Norrköping. I Göteborg
            har den äldre själv stor påverkan på vad som ska göras inom den
            biståndsbedömda tiden.
          </p>
          <p xml:id="i-77AZqnaTMtdcYC6XYULifM">
            En reform som innebär verklig valfrihet är också en reform som
            innebär bättre arbetsmiljö för personalen. Mer nöjda brukare gynnar
            även personalen. Ansvar och frihet ökar genom att makten över
            hemtjänstens innehåll förskjuts till mötet mellan brukaren och
            medarbetaren. Därmed får också personalen en mer tillfredsställande
            arbetssituation.
          </p>
          <p xml:id="i-MTeZxkgMumfoi6DFG6HCjd">
            En förutsättning för verklig valfrihet är självklart att den
            äldre också är delaktig i biståndsbedömningen och är med och gör
            genomförandeplanen. Lika självklart är att inflytande kräver att
            det finns tillräckliga resurser för t.ex. promenader och sociala
            aktiviteter och att personalen inte är stressad och har för lite
            tid.
          </p>
          <p xml:id="i-6WUt6KKXym9DBBusxpuEJd">
            I Sveriges Kommuner och Landstings (SKL) och Socialstyrelsens
            rapport Öppna jämförelser 2010 Vård och omsorg om äldre, är det
            just sociala aktiviteter och samvaro som de med hemtjänst är minst
            nöjda med. 44 procent var nöjda och 34 procent mindre nöjda med
            möjligheten att komma ut när de ville.
          </p>
          <p xml:id="i-KHGzv5tmXBkhZ7FEfZQSRU">
            I vår budget satsar vi på mer personal, kompetensutveckling med
            stöd till utbildningsvikariat och väljer att i stället för stimulansbidrag
            till värdighetsgarantier satsa motsvarande resurser på stimulansbidrag
            för att öka äldres inflytande över de insatser de har från hemtjänsten
            och över sin vardag på äldreboendet.
          </p>
          <head xml:id="i-8JKUwnLax1y7a41S4n3kW7" type="h2">
            10.4 Bra hemtjänst kräver kontinuitet
          </head>
          <p xml:id="i-34cuqSWLeK9S7mk6565NwV">
            Det är i mötet mellan den äldre kvinnan eller mannen och undersköterskan
            som goda äldreomsorgen blir till. Då är det direkt förödande när
            en ström av olika människor passerar genom den äldres hem. Saker
            ramlar mellan stolarna. Rehabiliterande arbetssätt försvinner
            när man gör saker åt i stället för med den äldre. Tryggheten i
            att möta människor man känner och som vet hur man vill ha det
            försvinner.
          </p>
          <p xml:id="i-CcaHoGyuJrDXizaK92BbWY">
            Varför blir det så här? Argumenten brukar vara ekonomiska, eller
            att man felaktigt använder olika system för bemanning eller att
            det är bra om alla känner alla. Men för de äldre själva är det
            en viktig fråga att inte ha hjälp av fler än nödvändigt.
          </p>
          <p xml:id="i-T2hjwtvWNay8k29i7jFBF1">
            I Socialstyrelsens lägesrapport 2012 påpekas att en av anledningarna
            till att äldre väljer bort hemtjänsten är bristen på kontinuitet.
            I en undersökning 20082010 mätte 57 kommuner personalkontinuiteten
            för brukare med två eller flera hemtjänsttimmar per dag mellan
            klockan 7 och 22. Dessa hemtjänstmottagare mötte i genomsnitt
            13 olika vårdbiträden och undersköterskor som gav dem vård och
            omsorg. Men resultatet mellan kommunerna skilde sig åt; från 7
            i kommunen med bäst kontinuitet till 19 olika vårdbiträden och
            undersköterskor i den med sämst. Men anledning av detta bör regeringen
            ge Socialstyrelsen i uppdrag att i samarbete med SKL ta fram metoder
            och kunskaper för hur kommunerna kan arbeta för att öka kontinuiteten.
            Detta bör riksdagen som sin mening ge regeringen till känna.
          </p>
          <head xml:id="i-8PufEUacPxPjCjPoLSHD3q" type="h1">
            11 Satsa på förebyggande insatser
          </head>
          <p xml:id="i-NLKiiTRVuiENHtmDHjCgKf">
            En väldigt liten del av äldreomsorgens budget, 2 procent, går
            till förebyggande insatser. Det är ett område som det bör satsas
            mer på. Fixartjänster som hjälper äldre med praktiska göromål
            som byte av trasiga lampor, gardiner, att flytta tunga saker,
            ta ner högt belägna föremål osv., förebygger fallolyckor och kan
            samtidigt göra säkerhetsronder i hemmet. De tjänsterna ska självfallet
            vara gratis. Regelbundna förebyggande hembesök i team från hemtjänst
            och primärvård upptäcker medicinska och sociala behov och informerar
            om vad som finns i kommunen. De kan också nå människor som inte
            själva kontaktar hemtjänsten. Mötesplatser för gemenskap, kulturupplevelser,
            satsningar på kost och motion riktade till äldre kvinnor och män
            ger ökad livskvalitet.
          </p>
          <head xml:id="i-8oYSvQ3cCCGvGoKRPKtqwp" type="h1">
            12 Ett äldreomsorgslyft med kompetenssatsning och utbildningsvikariat
          </head>
          <p xml:id="i-WQAEK3nxX3H4phvDVniJqd">
            I dag saknar runt 20 procent av dem som arbetar på äldreboenden
            rätt gymnasieutbildning, omvårdnadsprogrammet, och i hemtjänsten
            är siffran ännu högre. Vänsterpartiet vill att äldreomsorgens
            personal ska vara utbildad och är för kompetenskrav i äldreomsorgen.
          </p>
          <p xml:id="i-KQNVWUM23nTCw4GXHZgQpP">
            Vi satsar därför på ett kunskapslyft för anställda i äldreomsorgen.
            Vi vill göra en långsiktig 10-årig kompetenssatsning med 400 miljoner
            kronor om året. Vi har därtill ett eget omsorgslyft för funktionshinderområdet
            på 100 miljoner kronor om året. Till skillnad från regeringen
            vill vi se till att kommunerna har råd att utbilda sin personal.
            Nästa år vill vi satsa på 3 000 utbildningsvikariat och åren därefter
            på 5 000 vikariat per år. Utbildningsplatserna för anställda som
            behöver grund- eller vidareutbildning blir ungefär dubbelt så
            många. Vikariaten subventioneras genom ett särskilt anställningsstöd
            och riktar sig i första hand till arbetslösa med omvårdnadsutbildning,
            som på så sätt får möjlighet att etablera sig i yrket. Vi ger
            kommunerna de ekonomiska möjligheterna att ta in ersättare på
            utbildningsvikariat i en verksamhet som redan är hårt pressad.
          </p>
          <p xml:id="i-9h8ACE1LubLjXCT4P6Meuc">
            Det finns ett mycket stort behov av kvalificerade påbyggnadsutbildningar
            när det gäller demenssjukdom, rehabilitering och palliativ vård
            osv. Det beror inte minst på att tiden äldre kvinnor och män vistas
            på sjukhus blivit allt kortare och att den kommunala äldreomsorgen
            ger insatser som är mycket omfattande när det gäller omsorg, omvårdnad
            och läkemedel. På det sättet underlättas också en generationsväxling
            i äldreomsorgen.
          </p>
          <head xml:id="i-UoiSoQDyZyYQFW2ivJ5MmB" type="h1">
            13 Maten ska vara god och måltiden en glädjestund
          </head>
          <p xml:id="i-RkYjnpEN49k5jsxzJeJx81">
            Att äta god och näringsriktig mat är viktigt för att må bra.
            När man blir äldre och kanske har förlorat sin livskamrat är det
            lätt att slarva med maten. I många kommuner slutade hemtjänsten
            för flera år sedan att laga mat i hemmen, i stället levereras
            färdiglagad mat i matlåda. Ibland sker det från ett storkök i
            kommunen men ofta upphandlat av ett företag och transporterat
            tvärs över Sverige.
          </p>
          <p xml:id="i-6S2es5sLuv4CGPWa2djGcZ">
            I de öppna jämförelser som har gjorts är maten en av de saker
            de äldre är minst nöjda med. I Socialstyrelsens rapport Öppna
            jämförelser 2011 Vård och omsorg om äldre, framkommer att missnöjet
            med maten har ökat jämfört med året innan. Maten har med all rätt
            debatterats mycket. Camillas matuppror har dragits igång. I stället
            för transporter tvärs över landet, matlådor som enda alternativ
            och halvfabrikat och pulversåser, vill vi ha en god näringsriktig
            mat lagad från grunden på ekologiska och närproducerade råvaror.
            Att det går visar bl.a. de goda exemplen från Tre Stiftelser i
            Göteborg och Lyckåsa demenscentrum utanför Hässleholm. Där lagar
            de maten från grunden, gör egna såser, bakar det mesta brödet
            själva och arbetar med säsongens råvaror.
          </p>
          <p xml:id="i-JeqHQpH6fB4zKrmZzePqiY">
            Vi anser att hemtjänsten åter ska laga mat i hemmet när det önskas.
            Självklart är det viktigt med kunskaper om kost och nutrition,
            om specialkost vid olika sjukdomar. Dietister och kostkonsulenter
            behövs i äldreomsorgen. Lika viktigt är det med möjligheter att
            äta tillsammans i matlag eller på serveringar på äldreboenden.
            Måltiden ska vara en lugn trevlig stund med god mat och möjlighet
            till samtal. Vänsterpartiet satsar därför 200 miljoner kronor
            på ett matlyft i äldreomsorgen.
          </p>
          <head xml:id="i-HfBjtGGj7iPCYQv3KkGTkB" type="h1">
            14 Moderna, tillgängliga lägenheter för äldre
          </head>
          <p xml:id="i-9pLWwSCEtGTm9gc8cWS5rG">
            Hur vi bor påverkar våra möjligheter att leva ett bra, tryggt
            och självständigt liv också när vi blir äldre och så småningom
            får olika funktionsnedsättningar. Många äldre kvinnor och män
            vill bo kvar i sin bostad och i det område de känner sig hemma
            i. Andra vill vid förändringar i livet kunna byta från villan
            till hyreslägenhet eller från bostaden utan hiss till en modern
            tillgänglig bostad nära service och kommunikationer. Åter andra
            är intresserade av någon form av gemenskapsboende. Kort sagt måste
            det finnas många olika boendealternativ för äldre kvinnor och
            män.
          </p>
          <p xml:id="i-44KMtGt9VX5FDjx83CprPY">
            I många kommuner har medelålders och äldre personer som önskar
            en annan bostad svårt att hitta en ny bostad. Detta framkommer
            bl.a. i Boverkets bostadsmarknadsenkät 2009. Många bostäder i
            det befintliga beståndet motsvarar inte de krav på tillgänglighet,
            användbarhet eller bekvämlighet som äldre personer har. Särskild
            brist är det på mindre hyresrätter.
          </p>
          <p xml:id="i-6cfXUA4acAUtHZNmqKopAh">
            Bostadsbristen är på många håll, inte minst i storstäderna, akut.
            För att stimulera ökad nyproduktion vill vi införa ett verkningsfullt
            statligt investeringsstöd för miljövänliga hyresrätter till överkomliga
            och förhandlade hyror. Vi vänder oss också emot den omfattande
            ombildningen av hyresrätter till bostadsrätter i framför allt
            Storstockholm som minskat mångfalden i boendet.
          </p>
          <p xml:id="i-MUqarJbQr6u7nn4WvpLAj8">
            Den borgerliga marknadsanpassade bostadspolitiken slår hårt mot
            de äldre som inte har råd att köpa dyra bostadsrätter men behöver
            en modern, tillgänglig lägenhet. Inte minst gäller det de sämst
            ställda pensionärerna, där de flesta är kvinnor. Deras valmöjligheter
            när det gäller att få ett bra boende minskar drastiskt. Vänsterpartiet
            satsar också på att totalrenovera flerfamiljshus, både bostadsrätter
            och hyresrätter. Detta är åtgärder som skulle förbättra tillgängligheten
            i bostadsbeståndet. Vi avsätter dessutom 2 miljarder kronor per
            år för att öka tillgängligheten. Vi har också avsatt 100 miljoner
            kronor per år till ett bidrag för installation av hissar i flerfamiljshus.
            Dessa krav utvecklas i vår särskilda motion En social och ekologisk
            bostadspolitik för alla (2012/13:C400).
          </p>
          <head xml:id="i-SHrjMdQJNctUoiLiKyDa6u" type="h2">
            14.1 Trygghetsboenden där folk har råd att bo
          </head>
          <p xml:id="i-89qyL2uUjWxuwD8gJ3tnJu">
            Trygghetsboenden är en ny form av boende för äldre över 70 år,
            utan biståndsbedömning. De ska erbjuda gemensamma måltider och
            aktiviteter tillsammans med andra boende. De äldre bor i egen
            lägenhet, men ska lätt kunna komma i kontakt med personal vid
            behov.
          </p>
          <p xml:id="i-FLSCK8fLPSgBs2yNAgR3Jh">
            Det fanns stora förhoppningar om att detta skulle bli ett bra
            boende för äldre kvinnor och män som inte behövde en plats på
            vård- och omsorgsboende men ville bo tryggare med möjlighet till
            gemenskap. Regeringens utformning med ett investeringsstöd som
            i stor utsträckning gått till bostadsrätter gör att trygghetsbostäder
            inte kan efterfrågas av äldre med låga inkomster. Även när trygghetsboende
            byggs i form av hyresrätter blir hyrorna så höga att de kräver
            en god ekonomi. Ännu värre blir det om kostnaden för gemensamhetslokaler
            och personal också läggs på den boende. Regeringens utformning
            av trygghetsbostäder ökar klasskillnaderna bland äldre kvinnor
            och män.
          </p>
          <p xml:id="i-7QePAmdLMhEVypno6otmxd">
            Det måste göras möjligt för pensionärer med lägre inkomster att
            efterfråga lägenheter i trygghetsboende. Investeringsstödet bör
            därför göras om så att det enbart går till hyresrätter. Detta
            bör riksdagen som sin mening ge regeringen till känna.
          </p>
          <p xml:id="i-3rGFYWpsW47jvAYy1ymUA6">
            Det är bråttom med att utvärdera hur investeringsstödet fungerar.
            Hur mycket går till bostadsrätter? Hur dyrt är det att köpa dem?
            Vilka grupper av äldre är det som flyttar in? Hur har hyresnivåerna
            på hyresrätterna blivit och vilka bor i dem? Självfallet ska utvärderingen
            ha med både att köns- och socioekonomiskt perspektiv. Boverket
            eller annan lämplig instans bör få i uppdrag att utvärdera investeringsstödet
            till trygghetsboende enligt ovan. Detta bör riksdagen som sin
            mening ge regeringen till känna.
          </p>
          <head xml:id="i-HXSkQG6jUNEY3K7dbC7nc5" type="h1">
            15 Minska den psykiska ohälsan hos äldre
          </head>
          <p xml:id="i-4JhJduP73AMjpFi3CMnuKD">
            Många äldre brottas med oro, ängslan, ångest och sömnproblem.
            En fjärdedel av alla självmord begås av personer över 65 år och
            risken att drabbas av depression är fyra gånger så hög som för
            andra vuxna.
          </p>
          <p xml:id="i-R8wb2BoaMvakKmPa9c8CW9">
            Det finns en föreställning om att åldrandet i sig är en period
            av livet där ledsamhet och livströtthet är naturligt. Kanske är
            det därför synen på äldres behov av insatser för psykisk ohälsa
            inte tagit särskilt stor plats i diskussionen om utvecklingen
            av en god äldrevård och äldreomsorg.
          </p>
          <p xml:id="i-Ff1mYDXubq1BN2Dqn6cNX9">
            Kunskap om och metoder att arbeta mot äldres psykiska ohälsa
            behöver spridas bättre inom alla personalkategorier som arbetar
            med äldre. Sjukvården och äldreomsorgen behöver hitta samverkansformer
            på detta område. Äldre med psykisk ohälsa har ofta sammansatta
            och komplexa behov som kräver både somatiska och psykiatriska
            insatser. Det saknas inte forskning om äldres psykiska hälsa och
            inte heller om vilka metoder som är effektiva för att möta ohälsa
            inom gruppen. Denna kunskap är däremot inte tillräckligt spridd.
          </p>
          <head xml:id="i-LSEw9CcH5SQ68SQNCraq5k" type="h1">
            16 En äldreomsorg för alla
          </head>
          <p xml:id="i-McYdP4G5xY3WSEPuRcHxuk">
            Äldreomsorgen ska självklart välkomna alla äldre. För att man
            ska kunna göra det måste man inse att äldre inte är en homogen
            grupp. Precis som när det gäller alla andra så kan man ha annat
            etniskt ursprung och modersmål än det svenska och/eller vara hbt-person.
            Det finns de som fått funktionsnedsättningar på äldre dagar och
            de som haft dem länge eller hela livet. För att möta alla med
            värdighet behövs kunskap och ibland organisatoriska förändringar.
          </p>
          <head xml:id="i-DyRmbZzc7qsHheKRZ12a45" type="h2">
            16.1 Stärk möjligheten att få äldreomsorg på det egna modersmålet
          </head>
          <head xml:id="i-9t44UjrLUAdTj1dBRRXtqJ" type="h3">
            16.1.1 Äldre invandrade
          </head>
          <p xml:id="i-LSkyn1veokdj6KCbsx4Qj6">
            Äldre personer med utländsk bakgrund får generellt sett mindre
            offentlig vård och omsorg än svenskfödda äldre. Studier tyder
            på att bristande information om äldreomsorgen, olika synsätt på
            åldrandet och brist på alternativ med ett gemensamt språk och
            en kulturellt anpassad miljö är orsaker till att de kommunala
            tjänsterna utnyttjas i lägre grad. Många kommuner brister i att
            erbjuda en äldreomsorg anpassad till äldre med utländsk bakgrund.
            I stället förlitar de sig på kvinnors obetalda omsorgsarbete eller
            på anhöriganställningar.
          </p>
          <p xml:id="i-9Wqiqu2pLf1RUQca6PYD6Q">
            Invandrade äldres omsorgsbehov har i större utsträckning än äldre
            svenskars lösts genom s.k. anhöriganställning eller med anhörigbidrag.
          </p>
          <p xml:id="i-HrxFcatUCqrEbUAWAdmxGW">
            Över 70 kommuner har uppgivit att de under år 2004 anställt anhöriga
            eller gett anhörigbidrag som en speciell form av verksamhet för
            äldre med utländsk bakgrund. Boendesegregationen har även en tydlig
            koppling till kommunernas organisering av äldreomsorgen.
          </p>
          <p xml:id="i-Pvcv5WQtCxGuVZyKNUWBq8">
            Ju fler invånare i en stadsdel som är födda utanför Europa, desto
            högre andel äldre som är beviljade anhörigbidrag eller har anhöriga
            anställda som anhörigvårdare. Äldres svårigheter att förstå och
            tala det svenska språket görs till ett problem som kommunen löser
            med anhörigvård, betald eller obetald, i stället för att anpassa
            den offentliga omsorgen efter de äldres behov. Det riskerar att
            leda till en diskriminerande kommunal praxis där yngre kvinnor
            i familjen förväntas vårda de äldre. Det försvårar också de vårdande
            kvinnornas egen integration i samhället.
          </p>
          <p xml:id="i-VVXcAezRsfn28kcspMWE7i">
            Det förebyggande arbetet riktat till äldre invandrade behöver
            utvecklas. Här är det viktigt att arbeta tillsammans med invandrarorganisationerna
            som ofta har god kunskap om och god kontakt med den egna gruppens
            äldre. Uppsökande verksamhet och anhörigstöd måste vara anpassade
            till äldre invandrades behov. Ett stort behov finns också av fler
            mötesplatser för umgänge på det egna språket och stöd i att förstå
            det svenska samhället.
          </p>
          <p xml:id="i-Jo7g49wmPD7QLLzrKA94vU">
            Äldre som har kommit till Sverige sent i livet kanske inte har
            hunnit lära sig språket. Andra förlorar det inlärda språket. För
            dessa grupper är det mycket viktigt att kunna få omsorg på det
            egna modersmålet. Omsorg på modersmålet betyder trygghet och ger
            också möjlighet till bättre vård då brukaren bättre kan uttrycka
            sina önskemål och behov. Det är också en förutsättning för att
            kunna tala om känslor och saker som är svåra.
          </p>
          <p xml:id="i-K1rFeqNvEVtawkJ46UwqVF">
            Inom äldreomsorgen vet man att dofter, smaker och ljud är oerhört
            viktiga för trygghet och välmående. Det kan vara mat som man ätit
            på sin hemort, det kan vara musik eller specifika dofter. Detta
            är en viktig del av en god omsorg som lättare kan tillhandahållas
            även personer med annan kulturell bakgrund än svensk, om omsorgen
            ges en kulturkompetent inramning.
          </p>
          <p xml:id="i-78ZFYjTfWJA2HfMn83a3Ls">
            Vänsterpartiet har avsatt 50 miljoner kronor i vår budget för
            att stimulera till äldreomsorg på det egna modersmålet.
          </p>
          <p xml:id="i-BB1eHr2r63op6EWxVae8G9">
            Socialstyrelsen bör ges i uppdrag att ta fram en nationell strategi
            för att se till att det finns möjlighet till äldreomsorg för personer
            med annat modersmål än svenska. Detta bör riksdagen som sin mening
            ge regeringen till känna.
          </p>
          <head xml:id="i-MyeThEBJPd6naMqRgfeKnp" type="h3">
            16.1.2 Nationella minoriteter
          </head>
          <p xml:id="i-LvThT8edr3jT1Ey3nMLp3Y">
            De nationella minoriteterna har en särställning när det gäller
            rättigheter att ta del av det allmännas service på det egna språket.
            Det kan konstateras att antalet personer som har behov av omsorg
            på det egna modersmålet ökar. Detta gäller såväl inom omsorgsboenden
            som inom hemtjänsten.
          </p>
          <p xml:id="i-15UiFEzj17wjaULqHkjkeE">
            Den omsorg som i dag finns inom förvaltningsområdena är inte
            tillräckligt utbyggd. Till stor del är det en fråga om planering
            och tillsyn. Sådan tillsyn bör utvecklas för att de nationella
            minoriteternas rättigheter ska uppfyllas. Socialstyrelsen bör
            ges ett särskilt uppdrag att utveckla tillsynen när det gäller
            tillgången till äldreomsorg på nationella minoritetsspråk. Detta
            bör riksdagen som sin mening ge regeringen till känna.
          </p>
          <p xml:id="i-dKNdbtQveTQzTQPALuzup">
            Socialstyrelsen bör ges i uppdrag att ta fram en nationell strategi
            för att se till att det finns möjlighet till äldreomsorg på nationella
            minoritetsspråk i en större del av landet. Detta bör riksdagen
            som sin mening ge regeringen till känna.
          </p>
          <head xml:id="i-TZRcVKexN7X31JVHg1pkUb" type="h2">
            16.2 Teckenspråkig äldreomsorg
          </head>
          <p xml:id="i-A2UvAuViiGCDs2hGPmDK7R">
            Äldre dövas situation är speciellt utsatt. Genom kommunikationshandikappet
            att inte höra är risken extra stor för ensamhet och isolering.
            Kontakten med grannar blir ofta väldigt ytlig utan ett gemensamt
            språk. Det är inte lätt att hitta nya vänner när nätverket glesnar.
            Ibland blir också kontakten med barn och barnbarn krånglig när
            barnens partners och barnbarnen inte kan teckenspråk. Kommunens
            erbjudande om träffpunkter, kultur och fritidsaktiviteter är inte
            meningsfulla när man inte hör det som sker och inte kan prata
            med övriga deltagare. Oron finns för att inte kunna göra sig förstådd
            om något skulle hända. Ofta har de äldre döva, p.g.a. att svenskan
            är deras andra språk, också svårt att förstå den kommunala informationen.
          </p>
          <p xml:id="i-Jhxum8YNWhuDQ3PnyDbwRP">
            Möjligheterna att få teckenspråkig hemtjänst eller plats på teckenspråkigt
            äldreboende saknas ofta. Kunskapen om vad det innebär att vara
            döv eller hörselskadad och teckenspråkig är ofta mycket bristfällig
            i kommunerna. Detta gäller även inom de delar av hälso- och sjukvården
            som inte arbetar direkt gentemot döva eller hörselskadade.
          </p>
          <p xml:id="i-L7eg41RAvBSvwUwJNUXT8G">
            I dag finns teckenspråkig hemtjänst i Göteborg. Teckenspråkiga
            äldreboendeplatser finns i Malmö och Stockholm samt är på gång
            i Göteborg. Det är dock inte en självklarhet för stadsdelar och
            kommuner att bevilja plats på ett teckenspråkigt äldreboende.
            När äldreboendet i Malmö startade fick flera överklaga för att
            få rätt till en plats där.
          </p>
          <p xml:id="i-EK48xUpjPAwjoKcoiCZmqB">
            I Malmö och Göteborg finns äldrevägledare för döva och dövblinda.
            De har stor betydelse för att ge stöd, utveckla verksamhet och
            sprida kunskap om äldre dövas situation. Det bör därför införas
            ett system med äldrevägledare för äldre döva och dövblinda, regionalt
            spridda över hela landet. Detta bör riksdagen som sin mening ge
            regeringen till känna.
          </p>
          <p xml:id="i-27tkeAXdJxHUChPcr4rDrX">
            Regeringen bör även uppdra åt Socialstyrelsen att utfärda riktlinjer
            för att ge alla inom gruppen döva och dövblinda rätt till äldreomsorg
            på teckenspråk. Detta bör riksdagen som sin mening ge regeringen
            till känna.
          </p>
          <head xml:id="i-4nzpjYRk1EtmeoQc9Zmdf5" type="h2">
            16.3 Hbt-kompetens inom äldreomsorgen
          </head>
          <p xml:id="i-PdMn8ikdwoUchtkLJxu125">
            Heterosexualitet är normen i samhället, även inom äldreomsorgen.
            För det stora flertalet heterosexuella äldre kvinnor och män finns
            det oftast inte anledning att fråga sig vad det innebär att inte
            bli behandlad och bemött som en hel människa. För de ca 80 000
            homo- och bisexuella samt transpersoner som är över 65 år i Sverige
            i dag, ser situationen väldigt annorlunda ut. Många av dessa kvinnor
            och män har blivit betraktade som sjukdomsstämplade brottslingar
            under en stor del av sin livstid.
          </p>
          <p xml:id="i-E6cU9WrMxqAbDCbSRFRXX1">
            Fram till 1944 var det enligt svensk lag totalt förbjudet att
            ha homosexuella förbindelser. Först 1979 tog Socialstyrelsen bort
            sjukdomsbegreppet. För många äldre är det därför svårt eller otänkbart
            att komma ut som bög eller lesbisk. Därför måste personalen inom
            äldreomsorgen kunna se och bemöta homo- och bisexuella samt transpersoner
            på att värdigt sätt. Dessvärre saknas i dag tillräcklig kunskap
            om äldre hbt-kvinnors och -mäns levnadsvillkor.
          </p>
          <p xml:id="i-TjdeA9Tua8zBXGnJqwt1hQ">
            Inom vård och omsorg gäller heteronormen och hbt-personer osynliggörs.
            Det kan handla om en person som lever i en dold relation med en
            partner av samma kön. En god vän kan ibland visa sig vara en partner.
            Då gäller det att personalen inom äldreomsorgen är tillräckligt
            lyhörd och uppmärksam. Öppna hbt -personer ska bemötas med respekt,
            men personalen måste även vara lyhörd mot dem som p.g.a. långvarig
            diskriminering inte är öppna med sin sexuella läggning, sin könsidentitet
            eller sitt könsbyte.
          </p>
          <p xml:id="i-RYcBtgj4SSh4WvDj62qSfE">
            Mycket lite forskning finns när det gäller äldre hbt-personer.
            Med tanke på att de vuxit upp med diskriminering och utsatthet
            är det viktigt att undersöka vad det betyder på äldre dagar när
            deras behov av vård och omsorg inte tillgodoses. Socialstyrelsen
            bör därför få i uppdrag att kartlägga de äldre hbt-personernas
            situation i mötet med hälso- och sjukvården och äldreomsorgen.
            Detta bör riksdagen som sin mening ge regeringen till känna.
          </p>
          <p xml:id="i-X9RaLEBiFLKjmors2hiU3e">
            Regeringen hänvisar ofta till att privatiseringarna av äldreomsorg
            och vård ska lösa problemet med bristande hbt-kompetens. Men privatiseringar
            garanterar inte att vare sig de boende som är hbt-personer eller
            hbt-personer bland personalen kommer att behandlas med respekt
            för sin sexuella läggning eller sin könsidentitet. Socialstyrelsen
            lyfter i sin kunskapsöversikt Det dubbla utanförskapet Mångfald
            och sexuell läggning bland äldre från februari 2008, fram ett
            antal områden där insatser behöver göras. All personal inom äldreomsorgen
            behöver självklart ha hbt-kompetens och -kunskap. Den kunskapen
            måste också kopplas till att livsvillkoren för äldre homosexuella
            hbt-personer ser olika ut.
          </p>
          <p xml:id="i-31iUc4M68dWSdJPfiVaPme">
            En grundförutsättning är att hbt-personer inte osynliggörs vare
            sig de är personal eller äldre kvinnor och män med behov av service
            och omvårdnad. Allt fler insatser görs i dag av anhöriga. Det
            är därför viktigt vilka föreställningar som finns kring vilka
            som är hbt-personers anhöriga och att de synliggörs när det gäller
            anhörigstöd.
          </p>
          <p xml:id="i-NYnYjZZBJYphrdB3bC7Dyo">
            I t.ex. Socialstyrelsens rapport om anhörigstöd finns inget speciellt
            skrivet om hbt-personers situation. För många äldre hbt-personer
            kan gemenskapen tillsammans med andra äldre med liknande erfarenheter
            göra att de mest av allt önskar att komma till ett hbt-äldreboende.
            Men det är inte självklart att alla äldre hbt-personer vill bo
            på ett äldreboende med särskild hbt-inriktning, inte minst med
            tanke på att många av de äldre vuxit upp i ett samhälle som varit
            ännu mer fördömande gentemot homo- och bisexualitet samt transpersoner
            än nu. hbt-kompetens måste därför finnas inom hela äldreomsorgen.
          </p>
          <p xml:id="i-JwUgtkaLTXigqVCyMGox1">
            Vänsterpartiet driver också frågan att hbt-kompetens ska ingå
            som en del i alla vård- och omsorgsutbildningar.
          </p>
          <p xml:id="i-2rjDv5tP6K7qy9djvkhUvv">
            Socialstyrelsen bör ges i uppdrag att utarbeta ett utbildningsmaterial
            för personalen inom äldreomsorgen om hbt-frågor samt, i samarbete
            med SKL, sprida kunskaper om goda exempel i kommuner och landsting.
            Detta bör riksdagen som sin mening ge regeringen till känna.
          </p>
          <head xml:id="i-C7z4V7GRH7vY8kTFT475S1" type="h1">
            17 Stoppa felanvändningen av läkemedel
          </head>
          <p xml:id="i-FuhonebgM71PquFmf7wyiw">
            Många äldre använder flera olika läkemedel. Förskrivningen av
            läkemedel till äldre har ökat påtagligt under de två senaste decennierna,
            från tre till i dag nära sex preparat per person. Ofta kan de
            sammantagna effekterna av läkemedlen leda till att man får nya
            sjukdomsproblem. Socialstyrelsen konstaterar i sin lägesrapport
            för 2012 att det fortfarande finns stora problem med läkemedelsförskrivning
            till äldre. Anledningar till fel i läkemedelsförskrivningen är
            bl.a. att det inte finns någon som tar helhetsansvar för patienten
            och att äldre kvinnor och män möter många olika läkare i en alltmer
            fragmentiserad sjukvård.
          </p>
          <p xml:id="i-JzZWdNDrCtJs1TQTwFpoHN">
            Alla äldre bör erbjudas läkemedelsgenomgångar. Då är det viktigt
            att inte bara nå dem som befinner sig på ett vård- och omsorgsboende
            utan även dem som bor hemma. Primärvården måste därför ges ett
            större ansvar och vi välkomnar att fler insatser nu görs från
            nationell nivå för att genomföra detta.
          </p>
          <head xml:id="i-9e7Bc3wgng5peggbGgFbGt" type="h1">
            18 Säkra den medicinskt ansvariga sjuksköterskans oberoende
          </head>
          <p xml:id="i-2ka6FVRtGALZKaP3qAbtn5">
            Av Socialstyrelsens allmänna råd (SOSFS 1997:10) om MAS (medicinskt
            ansvarig sjuksköterska) i kommunernas hälso- och sjukvård, framgår
            att det i kommunernas hälso- och sjukvård ska finnas en sjuksköterska
            med medicinskt ansvar för verksamheten. De uppgifter som åligger
            MAS innebär att hon/han har ansvar för kvalitet och säkerhet i
            den verksamhet som en kommun bedriver enligt 18 och 18 a §§ hälso-
            och sjukvårdslagen. Ansvaret avser den vård och behandling som
            patienterna ges samt de krav som ställs på läkemedelshantering,
            dokumentation, anmälan av skador m.m. i hälso- och sjukvårdsverksamhet.
          </p>
          <p xml:id="i-QK7oUdfXSmgyFm8qpieu97">
            MAS ska upprätthålla och utveckla verksamhetens kvalitet och
            säkerhet inom ramen för det kvalitetssystem som ska finnas i verksamheten.
            MAS ska utöva sitt ansvar genom att planera, styra, kontrollera,
            dokumentera och redovisa arbetet med verksamhetens kvalitet och
            säkerhet.
          </p>
          <p xml:id="i-KfhzLZm5KYzGU3wS9GHQGS">
            I MAS ansvar ingår bl.a. att se till att författningsbestämmelser
            och andra regler är kända och efterlevs. MAS ska också se till
            att det finns behövliga direktiv och instruktioner för sjukvårdsverksamheten,
            samt att personalen inom kommunens hälso- och sjukvård har den
            kompetens som behövs med hänsyn till de krav som ställs på verksamheten.
          </p>
          <p xml:id="i-8qTBJWTXpjaRhjzg85W6HE">
            Vänsterpartiet anser att MAS viktiga roll när det gäller säkerhet
            och kvalitet gör att tjänsten bör garanteras en oberoende ställning
            i organisationen. Så är det inte alltid i dag. MAS kan vara underställd
            chefen för äldreomsorgen eller det kan till och med vara så att
            en tjänst delas så att halva är verksamhetschef och halva MAS.
          </p>
          <p xml:id="i-RywHjxVQqqVmokcvGHFKEL">
            En utredning bör tillsättas som ser över lagen som styr MAS arbete
            för att stärka dennes oberoende ställning. Detta bör riksdagen
            som sin mening ge regeringen till känna.
          </p>
          <head xml:id="i-3GBNahVqgst97dPstw7tcJ" type="h1">
            19 Lex Sarah
          </head>
          <p xml:id="i-GewRb4a4HpUYeSHwrXyEFX">
            Den 1 januari 1999 trädde lex Sarah i kraft. Bestämmelserna anger
            att var och en som är verksam inom omsorgen om äldre personer
            eller personer med funktionsnedsättning, ska vaka över att dessa
            får god omvårdnad och lever under trygga förhållanden. Vidare
            ska den som upptäcker eller får kännedom om ett allvarligt missförhållande
            som berör någon enskild, anmäla detta till nämnden eller till
            den som är ansvarig för en yrkesmässigt bedriven enskild verksamhet.
            Dessa bestämmelser har fått sitt namn efter undersköterskan Sarah
            Wägnert och hennes agerande som anställd vid Polhemsgården hösten
            1997.
          </p>
          <p xml:id="i-CCw1Ms1Q5vrYWDp1trq7Kz">
            Från den 1 juli 2011 har lex Sarah utvidgats till att omfatta
            hela socialtjänsten inklusive verksamheten vid Statens institutionsstyrelse.
            Bestämmelserna har blivit mer lika lex Maria inom hälso- och sjukvården.
            Anmälningsskyldigheten har ersatts med rapporteringsskyldighet.
            Alla missförhållanden och påtaliga risker för missförhållanden
            ska rapporteras till berörd nämnd eller till den som bedriver
            enskild verksamhet. Missförhållanden ska avhjälpas eller undanröjas
            utan dröjsmål.
          </p>
          <p xml:id="i-6boumjDTvS6GNJQMxgj2XH">
            Anmälningsskyldigheten inträder när ett missförhållande eller
            påtaglig risk för missförhållande bedöms vara allvarligt. Samtliga
            sådana allvarliga missförhållanden ska anmälas till Socialstyrelsen.
            Den som i enskild verksamhet tar emot rapport eller anmälan ska
            även informera socialnämnden om detta.
          </p>
          <p xml:id="i-V26uPYFGQtBEVCZxnXptae">
            Så här ska det fungera, men att detta långt ifrån alltid är fallet
            visar Socialstyrelsens tillsynsrapport 2011. Anmälan enligt lex
            Sarah görs inte alltid när det borde göras. Det finns en rädsla
            att göra anmälningar och det finns exempel på enhetschefer som
            ska ta emot anmälan och utreda anmälan inom den egna verksamheten,
            som i stället hindrar personalen från att göra anmälningar.
          </p>
          <p xml:id="i-BFPSUNziHCKCtRqYUQEkHA">
            Vänsterpartiet har i flera år motionerat om behovet av förändringar
            i lex Sarah. Socialstyrelsens tillsynsrapport, liksom att en allt
            större del av äldreomsorgen drivs av vårdföretag med direkta vinstintressen,
            stärker oss i den uppfattningen. Lagstiftningen om lex Sarah bör
            ändras så att rapportering och anmälan om missförhållanden går
            till en oberoende part. Detta bör riksdagen som sin mening ge
            regeringen till känna.
          </p>
          <head xml:id="i-YBVeet6EkFdPvvA5PnoHSw" type="h1">
            20 Anpassa vården efter äldres förutsättningar
          </head>
          <p xml:id="i-BgKnvFSp7doeMHbTp6QBZh">
            Antalet äldre med flera sjukdomar ökar och allt fler av dessa
            bor kvar i det egna hemmet. Trots att de äldre utgör en stor och
            växande grupp av sjukvårdens patienter är vården till stora delar
            anpassad till de patienter som snabbt behöver hjälp vid enstaka
            tillfällen. Ofta får anhöriga, om sådana finns, rycka in för att
            hjälpa den äldre personen att komma rätt i vårdapparaten. Det
            är oerhört viktigt att anpassa hälso- och sjukvården till de äldres
            behov så att den äldre patienten får den vård han eller hon behöver.
            Primärvården, specialistsjukvården, hemsjukvården och äldreomsorgen
            måste samordna sina resurser.
          </p>
          <p xml:id="i-GHsmXCBWDfeciB1zcxAD6o">
            Regeringen gör i sin budget en välbehövlig satsning på en sammanhållen
            vård och omsorg för de mest sjuka äldre, men samtidigt driver
            regeringen en politik med privatisering och fragmentisering av
            sjukvården och äldreomsorgen som försvårar samordning. Det finns
            i dag ingen som tar ett helhetsansvar för vården och omsorgen
            om multisjuka äldre.
          </p>
          <p xml:id="i-GxmjNkNqrZoocMd89nSdAE">
            Vänsterpartiet har länge drivit att hemsjukvården ska tillhöra
            kommunerna och välkomnar att regeringen driver på i frågan. Förändringen
            har tagit mycket längre tid än vad som var nödvändigt. Vi tycker
            också att kommunerna ska ha rätt att anställa läkare. Tillgången
            till geriatrisk kompetens behöver öka bland personal både inom
            hälso- och sjukvården och kommunens äldreomsorg. Skillnaden i
            tillgång till geriatriker mellan landstingen är stor. Mycket få
            av de sjuksköterskor som arbetar med äldre har geriatrisk specialistutbildning.
            Här har Vänsterpartiets satsning på att sjuksköterskor ska kunna
            gå specialistutbildning med 80 procent av lönen stor betydelse.
          </p>
          <head xml:id="i-G14j8TKkCBLLySg164oBqU" type="h1">
            21 Lättare tillgång till vården
          </head>
          <p xml:id="i-4yAGEBGD62X8gzhD1VADa8">
            Multisjuka och sköra äldre kan ofta ha svårt att uppsöka t.ex.
            vårdcentralen. De kan då dra sig för att söka vård, eller hänvisas
            till att ringa efter ambulans. Det bör därför bli lättare att
            få vård i hemmet och hembesök av läkare när det behövs.
          </p>
          <p xml:id="i-KcXCNxVfJhMhu3LwV2Xs7x">
            Teamarbete, där både hemtjänst och primärvård deltar och samarbetar
            med sina olika kompetenser, är något som provats på några håll
            i landet. De äldre har varit mycket nöjda samtidigt som deras
            besök i slutenvården har minskat, något som kan innebära lägre
            kostnader för landstingen.
          </p>
          <p xml:id="i-3Cy3Km4qZMibLVvpqUeU4x">
            Många äldre kommer dock även i fortsättningen att tvingas söka
            vård på samma sätt som andra. Men det är inte rimligt att multisjuka
            äldre får sitta i akutmottagningarnas väntrum under lång tid.
            Vägar för direktinläggning ska därför införas om inte sjukdomstillståndet
            kräver besök just på en akutmottagning.
          </p>
          <p xml:id="i-JuzwHSbpSAR7kbciJKD3HD">
            Tröskeln till vården behöver också sänkas genom att besök hos
            och hembesök av distriktssköterska blir gratis. Många äldre har
            väldigt små ekonomiska marginaler. Det skulle vara önskvärt att
            fler landsting inför gratis hembesök av distriktssköterska.
          </p>
          <p xml:id="i-9N8sygJsmvGkPbeR15HBRp">
            I dag finns det ingen som samordnar och håller ihop vården för
            den multisjuka äldre. Det blir i stället den äldre själv eller
            anhöriga, när sådana finns, som får ta på sig detta. Det är inte
            acceptabelt. En tydlig samordningsfunktion som håller ihop vården
            för den äldre måste finnas. Sjukvården måste få en helt annan
            helhetssyn och anpassas till äldre multisjuka patienter.
          </p>
          <head xml:id="i-XiDssrnP4rZLEsD3oueEmZ" type="h1">
            22 Utveckla anhörigstödet
          </head>
          <p xml:id="i-4A2dDYJGAsUQJ8BuVRTBc3">
            Anhöriga gör en stor och oersättlig insats när det gäller stöd
            och omsorg om äldre kvinnor och män. Men den insatsen måste alltid
            vara frivillig. Den äldre kvinnan eller mannen måste vilja ha
            hjälpinsatser från sina närstående och de närstående måste både
            ha möjlighet och vilja att utföra dem.
          </p>
          <p xml:id="i-3kF2cWz24uK3fAEMrsbhLL">
            Det bästa anhörigstödet är därför en väl utbyggd äldreomsorg
            med god kvalitet och tillräckligt med kunnig och engagerad personal.
            Under 1990-talets ekonomiska åtstramningar sköts alltmer av ansvaret
            över till anhöriga. År 2000 utfördes 70 procent av alla omsorgstimmar
            för äldre i hemmet av släktingar mot 60 procent år 1994.
          </p>
          <p xml:id="i-R7LBiFdyfF6srmfJpRqXEh">
            Det är huvudsakligen döttrar och andra kvinnliga släktingar som
            har utökat stödet och hjälpen till äldre släktingar; 70 procent
            av all anhörigvård i Sverige utförs av dem. Det är tre gånger
            vanligare att döttrar ger stöd och hjälp till sina föräldrar än
            att sönerna gör det.
          </p>
          <p xml:id="i-AVSG128B1PgQgRBu5rCw3U">
            En av fem yrkesverksamma personer ger hjälp och stöd till en
            anhörig. För många är det en naturlig del i livet men innebär
            samtidigt en påfrestning. För många kvinnor över 45 år innebär
            det fortsatt dubbelarbete. När barnen blivit vuxna ska förvärvsarbetet
            kombineras med stöd till föräldrarna. De anhörigvårdare som ger
            mycket omfattande hjälp och stöd är utsatta för uppenbara hälsorisker
            och har en lägre livskvalitet än andra grupper av anhörigvårdare.
          </p>
          <p xml:id="i-Hwiq7KANHLJ8RkK6vhs5AT">
            Vänsterpartiets satsning på fler anställda inom äldreomsorgen
            och på fortsatt kompetenslyft för de anställda är också en satsning
            på de anhöriga.
          </p>
          <p xml:id="i-H8yFVEqCcJCSASZCi1zhtD">
            Det är viktigt att utveckla anhörigstödet till dem som vill och
            kan hjälpa sina närstående eller sin partner. Redan i budgeten
            för 2006 var Vänsterpartiet med och avsatte 100 miljoner kronor
            för att ge kommunerna möjlighet att fortsätta och utveckla stödet
            till anhörigvårdare. Anhörigstöd ska ingå i kommunens ordinarie
            verksamhet och inte vila på projektpengar. Tidigare har regeringen
            avsatt statliga stimulanspengar till kommunerna, men nu har dessa
            pengar förts över till de generella bidragen till kommuner och
            landsting. Därför är det nu upp till varje kommun att se till
            att utveckla anhörigstödet. Det är viktigt att detta sker i strukturerad
            form med tydligt ansvariga och kompetent personal. Det är nu också
            extra viktigt att följa vad som händer med anhörigstödet när resurserna
            inte längre är öronmärkta och därför föreslår vi att Socialstyrelsen
            får i uppdrag att göra en sådan uppföljning. Detta bör riksdagen
            som sin mening ge regeringen till känna.
          </p>
          <p xml:id="i-ACGbf5sBidLc7dmfNnCVSU">
            En fråga som genast bör ges särskilt ljus är att äldre personer
            med utländsk härkomst generellt sett får mindre offentlig vård
            och omsorg än svenskfödda äldre. I stället får anhöriga ge det
            stöd och den hjälp som behövs. Anhörigvårdare med utländsk bakgrund
            representerar i dag 70 procent av kommunernas anhöriganställningar.
            Det finns ett stort behov av att utveckla metoder för att nå anhörigvårdare
            med utländsk bakgrund. Socialstyrelsen bör därför få i uppdrag
            att särskilt uppmärksamma hur stödet till anhörigvårdare med utländsk
            bakgrund utvecklas. Detta bör riksdagen som sin mening ge regeringen
            till känna.
          </p>
          <p xml:id="i-Jtf3s31JdMxXfWeyjmmKa4">
            Nationellt kompetenscentrum Anhöriga är en viktig verksamhet
            för att utveckla anhörigstödet och sprida kunskaper och erfarenheter
            i landet. Verksamheten har utvärderats och fått mycket goda vitsord.
            Vänsterpartiet föreslår att Nationellt kompetenscentrum Anhöriga
            blir permanent så att det kan arbeta mer långsiktigt. Detta bör
            riksdagen ge regeringen tillkänna.
          </p>
          <p xml:id="i-Vcc5QKxwutn66fxt877fGJ">
            Anhörigorganisationerna (Anhörigas Riksförbund, Demensförbundet
            och Alzheimersföreningen m.fl.) spelar en viktig roll som påtryckare,
            opinionsbildare, kunskapsspridare och som stöd för sina medlemmar.
            Deras kunskaper och erfarenheter ska tas till vara för att utveckla
            både äldreomsorgen och anhörigstödet. Organisationerna måste också
            få förutsättningar att utveckla sina egna verksamheter. Vi ökar
            därför stödet till dem med 2 miljoner kronor mer än regeringen.
          </p>
          <head xml:id="i-Xc23YM6YhAvQr1d26mbL7J" type="h1">
            23 Våld mot äldre
          </head>
          <p xml:id="i-FZE2TgDzRffFY1NuWy4xs3">
            Våld mot äldre kvinnor och män osynliggörs i stor utsträckning.
            Detta trots att äldre i flera avseenden är en extra utsatt grupp
            när det gäller vissa typer av våld. Både äldre kvinnor och äldre
            män utsätts för våld. Men våldet som riktas mot äldre kvinnor
            är mer upprepat och av ett allvarligare slag än det som drabbar
            äldre män (se Brottsoffermyndighetens omfångsundersökning Ofrid
            Våld mot äldre kvinnor och män, 2001). Mäns sexuella våld drabbar
            även äldre kvinnor, vilket ofta osynliggörs.
          </p>
          <p xml:id="i-JRijZVRJyHtzT1WPsuhcao">
            Rapporter från såväl Socialstyrelsen som Brottsoffermyndigheten
            visar att våld mot äldre kvinnor förekommer i en sådan omfattning
            att det är att betrakta som ett folkhälsoproblem. Trots det riktas
            ingen av de 56 åtgärderna i regeringens handlingsplan när det
            gäller mäns våld mot kvinnor speciellt till äldre kvinnor som
            utsatts för mäns våld. Dessvärre är kunskapen om mäns våld mot
            äldre kvinnor bristfällig, bl.a. inom vård och omsorgsverksamheter.
          </p>
          <p xml:id="i-VhApP87Zfzbn2bqB6Lqk6B">
            Resultatet som går igen i många studier är att äldre människor
            uppfyller flera allmänna riskfaktorer för våldsutsatthet: små
            nätverk och svag social kontroll, stort beroende av andra och
            låg sannolikhet för vedergällning eller motangrepp. Särskilt utsatta
            äldre, som demenssjuka, löper en förhöjd risk att utsättas för
            våld och bara en liten del av våldet upptäcks. Följderna av våldet
            som blåmärken, skrapsår, benbrott kan hänvisas till att den äldre
            skadat sig själv genom fallolyckor. Det som är mest osynliggjort
            när det gäller våld mot äldre är närstående mäns våld mot äldre
            kvinnor. Många har svårt att tänka sig att pappa eller farfar
            utsätter mamma eller farmor för våld.
          </p>
          <p xml:id="i-GWiGjgRYXY7vrgxk5fShG7">
            Män som under ett långt liv har utsatt kvinnor för våld slutar
            inte med det efter 65 års ålder. Tystnaden och osynliggörande
            kring våld mot äldre måste brytas. Mäns våld mot äldre kvinnor
            behöver särskilt lyftas fram. Vi föreslår en nationell handlingsplan
            för att öka kunskaperna kring och systematiskt motverka våld mot
            äldre. Detta bör riksdagen som sin mening ge regeringen till känna.
          </p>
          <p xml:id="i-NKkZweTh4QYz4xaueakQPn">
            Kunskaperna om våld mot äldre män och kvinnor måste öka. Därför
            bör avsnitt om våld mot äldre införas i grund- och fortutbildningar
            för yrkesverksamma som möter äldre. Detta bör riksdagen som sin
            mening ge regeringen till känna.
          </p>
          <p xml:id="i-Xog23zRkvqT2m1ZGrqnS1W">
            Vänsterpartiet avsätter i sin budget pengar till kommunerna för
            att de ska öka kunskaperna bland hela äldreomsorgens personal
            om våld mot äldre med ett tydligt könsperspektiv.
          </p>
        </div>
        <div xml:id="i-YaoD3B8b58YGMPhTbpVGw7" type="motSignatures">
          <list xml:id="i-NRV4bwEVzXtFsu5EvBEsoj">
            <item xml:id="i-Sx7FnsgaZsDAvVdbyyovtW">
              Jonas Sjöstedt (V)
            </item>
            <item xml:id="i-Xm3nmSUMC4u8H2L8o2jLQ1">
              Ulla Andersson (V)
            </item>
            <item xml:id="i-K1hYswoJ26mRX72hhE24BP">
              Jens Holm (V)
            </item>
            <item xml:id="i-HwwZJwr7C1rGhvTytEiBs6">
              Hans Linde (V)
            </item>
            <item xml:id="i-KRag6AZWjrSNvxaW3kcowH">
              Mia Sydow Mölleby (V)
            </item>
            <item xml:id="i-JBoiKibz4EgJgXBiuMAArc">
              Eva Olofsson (V)
            </item>
          </list>
        </div>
      </div>
    </body>
  </text>
</TEI>
