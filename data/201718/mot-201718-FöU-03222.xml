<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-FöU-03222">
  <teiHeader>
    <fileDesc>
      <titleStmt>
        <title>Ett starkt svenskt försvar</title>
        <author corresp="i-9xarzmckV5SS8EyJPN5b3x">av Hans Wallmark m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3222 av Hans Wallmark m.fl. (M)</title>
          <idno type="rdwebb">H5023222</idno>
          <rs type="number">3222</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H5023222/text</ref>
          <ref type="dokument_url_html">http://data.riksdagen.se/dokument/H5023222</ref>
          <ref type="dokumentstatus_url_xml">http://data.riksdagen.se/dokumentstatus/H5023222</ref>
          <ref type="docx">http://data.riksdagen.se/fil/C9FCDE64-9105-4669-BF6B-58E6021846F9</ref>
          <ref type="pdf">http://data.riksdagen.se/fil/518314A3-1280-45A5-9967-D6A6FE8555E6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-MvtueCqXEtMA1qymmmnHWQ</idno>
            <name>Lena Asplund</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-7BVrTrBc6AJDkYa3WEfLxy</idno>
            <name>Jan R Andersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5pt7V9L88gFuC3UA5MjoNb</idno>
            <name>Lotta Olsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-UN2yUiBdgSDPJiqaTizjtf</idno>
            <name>Dag Klackenberg</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-AUhPhbfWQrF8hHwieVTED4" type="signed"/>
        <correspContext corresp="i-AUhPhbfWQrF8hHwieVTED4">
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-MvtueCqXEtMA1qymmmnHWQ"/>
          <note type="signatory" corresp="i-7BVrTrBc6AJDkYa3WEfLxy"/>
          <note type="signatory" corresp="i-5pt7V9L88gFuC3UA5MjoNb"/>
          <note type="signatory" corresp="i-UN2yUiBdgSDPJiqaTizjtf"/>
        </correspContext>
        <correspAction xml:id="i-59UcEnVun7WZWFeSBcTdtX" type="submitted">
          <date when="2017-10-05"/>
          <time when="11:39:34"/>
        </correspAction>
        <correspAction xml:id="i-N2UA5FL4fG9PkXYWcCigBb" type="reviewed">
          <date when="2017-10-05"/>
          <time when="12:27:30"/>
        </correspAction>
        <correspAction xml:id="i-HdGmVteBDUMDgWLDMkQA6Z" type="referred">
          <date when="2017-10-13"/>
        </correspAction>
        <correspAction xml:id="i-BhdRGP9DFUcwprPSidbNER" type="assigned">
          <date when="2018-11-16"/>
          <time when="13:04:59"/>
        </correspAction>
        <correspContext corresp="i-BhdRGP9DFUcwprPSidbNER">
          <ref type="assignedTo">Försvarsutskottet</ref>
        </correspContext>
        <correspAction xml:id="i-TTzfdxjjEdYmPmeQ8wF1Fk" type="behandlas_i"/>
        <correspContext corresp="i-TTzfdxjjEdYmPmeQ8wF1Fk">
          <ref type="uppgift">2017/18:FöU1</ref>
          <ref type="ref_dok_id">H501FöU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EPUCA1HdnCBFkkNhQ9Dwv3" type="behandlas_i"/>
        <correspContext corresp="i-EPUCA1HdnCBFkkNhQ9Dwv3">
          <ref type="uppgift">2017/18:FöU4</ref>
          <ref type="ref_dok_id">H501FöU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU4</ref>
          <ref type="ref_dok_titel">Nationell strategi för samhällets informations- och cybersäkerhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8FPRmvVKtwvRvbHwnTJGTp" type="behandlas_i"/>
        <correspContext corresp="i-8FPRmvVKtwvRvbHwnTJGTp">
          <ref type="uppgift">2017/18:FöU3</ref>
          <ref type="ref_dok_id">H501FöU3</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU3</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BCUQ9PXViU4U2wshLrY5QQ" type="behandlas_i"/>
        <correspContext corresp="i-BCUQ9PXViU4U2wshLrY5QQ">
          <ref type="uppgift">2017/18:FöU8</ref>
          <ref type="ref_dok_id">H501FöU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU8</ref>
          <ref type="ref_dok_titel">Vissa frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PcHQkK5Cf3HUa4z4g1fmZi" type="behandlas_i"/>
        <correspContext corresp="i-PcHQkK5Cf3HUa4z4g1fmZi">
          <ref type="uppgift">2017/18:UU11</ref>
          <ref type="ref_dok_id">H501UU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU11</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-S8zQqvC9kjxLRzo4ZWFY3K" type="behandlas_i"/>
        <correspContext corresp="i-S8zQqvC9kjxLRzo4ZWFY3K">
          <ref type="uppgift">2017/18:JuU1</ref>
          <ref type="ref_dok_id">H501JuU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TsmFiTgHXqt1qUpTDZz9o6" type="behandlas_i"/>
        <correspContext corresp="i-TsmFiTgHXqt1qUpTDZz9o6">
          <ref type="uppgift">2017/18:FöU7</ref>
          <ref type="ref_dok_id">H501FöU7</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FGPVvEkBm1foB1JrLLpoHX" type="behandlas_i"/>
        <correspContext corresp="i-FGPVvEkBm1foB1JrLLpoHX">
          <ref type="uppgift">2017/18:FöU6</ref>
          <ref type="ref_dok_id">H501FöU6</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU6</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2KsZXgkStdF2t1FLurwWjG" type="behandlas_i"/>
        <correspContext corresp="i-2KsZXgkStdF2t1FLurwWjG">
          <ref type="uppgift">2017/18:FöU5</ref>
          <ref type="ref_dok_id">H501FöU5</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU5</ref>
          <ref type="ref_dok_titel">Integritetsskydd vid signalspaning i försvarsunderrättelseverksamhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7NwcikqFaFxAaH1hV8xV82" type="behandlas_i"/>
        <correspContext corresp="i-7NwcikqFaFxAaH1hV8xV82">
          <ref type="uppgift">2017/18:UU18</ref>
          <ref type="ref_dok_id">H501UU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU18</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YHL26gGgciaWSvbxdPY1tm" type="behandlas_i"/>
        <correspContext corresp="i-YHL26gGgciaWSvbxdPY1tm">
          <ref type="uppgift">2017/18:UU8</ref>
          <ref type="ref_dok_id">H501UU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU8</ref>
          <ref type="ref_dok_titel">Sveriges samlade politik för internationell civil och militär krishantering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Wyh7qbHjGMNZA9DQcdVCas" type="motHeader">
        <div xml:id="i-QkpUijXGZRKaZvWqBENjam" type="motTitle">
          Motion till riksdagen 2017/18:3222 av Hans Wallmark m.fl. (M)
          Ett starkt svenskt försvar
        </div>
      </div>
      <div xml:id="i-FgUjCdDrAb65ZuekgERdUs" type="motBody">
        <div xml:id="i-JdS2thDuSM8jW78Wtc5dpF" type="motProposal" subtype="förslag">
          <head xml:id="i-W5h36MXcnGHDz8taBSesj4">
            Förslag till riksdagsbeslut
          </head>
          <list xml:id="i-Hw4u71Tj1aP99YJ4THWnaA" style="ol">
            <item xml:id="i-KTSb9rFi6sfqr233ETdaqk">
              Riksdagen ställer sig bakom det som anförs i motionen om att
              Sveriges försvarsutgifter ska öka och närma sig 2 procent av BNP
              och tillkännager detta för regeringen.
            </item>
            <item xml:id="i-FhngamKftoxhgrmvuzPABn">
              Riksdagen ställer sig bakom det som anförs i motionen om att
              Sverige ska ha en färdplan för ett Natomedlemskap och tillkännager
              detta för regeringen.
            </item>
            <item xml:id="i-28ZUXRffsLSCUS6oGD2pnR">
              Riksdagen ställer sig bakom det som anförs i motionen om att
              alla militära, politiska och juridiska förberedelser för ett svenskt
              inträde i Nato ska finnas på plats och tillkännager detta för
              regeringen.
            </item>
            <item xml:id="i-G5DTbrhgmcdzvZjqw73MsE">
              Riksdagen ställer sig bakom det som anförs i motionen om att
              Sverige ska fördjupa försvarssamarbetet med länderna kring Östersjön
              och andra likasinnade länder i norra Europa och tillkännager detta
              för regeringen.
            </item>
            <item xml:id="i-DS1HToKDUL4nYU6oeJmZMn">
              Riksdagen ställer sig bakom det som anförs i motionen om att
              Sverige ska koordinera arbetet med det civila försvaret med Natos
              arbete på detta område och tillkännager detta för regeringen.
            </item>
            <item xml:id="i-JuNrnnU5hJtuMZGV78zrMH">
              Riksdagen ställer sig bakom det som anförs i motionen om att
              Sverige ska söka medlemskap i Natos Center of Excellence för energisäkerhet
              i Vilnius och tillkännager detta för regeringen.
            </item>
            <item xml:id="i-YHqGqHtUzkcYrMspbMFCr2">
              Riksdagen ställer sig bakom det som anförs i motionen om att
              Försvarsmaktens behov ska styra utformningen av försvarets personalförsörjning
              och tillkännager detta för regeringen.
            </item>
            <item xml:id="i-GRfgwDT32w2gXXoPqCV9DA">
              Riksdagen ställer sig bakom det som anförs i motionen om att
              Försvarsmakten måste förbättra arbetet med att bli en attraktiv
              arbetsgivare och tillkännager detta för regeringen.
            </item>
            <item xml:id="i-2wHZGfYr39xEfK3k85CNix">
              Riksdagen ställer sig bakom det som anförs i motionen om att
              se över lönestruktur och skapa olika incitamentssystem i Försvarsmakten
              och tillkännager detta för regeringen.
            </item>
            <item xml:id="i-1hDmNqdEeCFubvtZ1dLfc">
              Riksdagen ställer sig bakom det som anförs i motionen om behovet
              av mobila rekryteringskontor och tillkännager detta för regeringen.
            </item>
            <item xml:id="i-2zYP7gqmAFosG8Lim1WtAw">
              Riksdagen ställer sig bakom det som anförs i motionen om att
              se över behörighetskraven för försvarets grundutbildning och tillkännager
              detta för regeringen.
            </item>
            <item xml:id="i-9GX1Z6AVeU78ABa5HLevJ8">
              Riksdagen ställer sig bakom det som anförs i motionen om att
              låta dem som har ofullständiga betyg i centrala ämnen och som
              anställts i Försvarsmakten få använda viss tid till att läsa upp
              dessa betyg och tillkännager detta för regeringen.
            </item>
            <item xml:id="i-HkF8NnGT2EKdSX3qRTn274">
              Riksdagen ställer sig bakom det som anförs i motionen om en prova-på-vecka
              i Försvarsmakten och tillkännager detta för regeringen.
            </item>
            <item xml:id="i-vNccwopS6TT8qDktB3uCt">
              Riksdagen ställer sig bakom det som anförs i motionen om att
              göra en översyn av Försvarsmaktens anställningskontrakt med syfte
              att minska antalet som slutar i förtid, och detta tillkännager
              riksdagen för regeringen.
            </item>
            <item xml:id="i-UgG7jhfmRaWhLeGfYco7MB">
              Riksdagen ställer sig bakom det som anförs i motionen om att
              kommuner och länsstyrelser ska beakta Försvarsmaktens behov av
              bostäder i sin långsiktiga planering och tillkännager detta för
              regeringen.
            </item>
            <item xml:id="i-GuquvfhQZ26phboMrpXNHN">
              Riksdagen ställer sig bakom det som anförs i motionen om att
              initiera samtal mellan Försvarsmakten och civila arbetsgivare
              för att underlätta för medarbetare att vara tidvis tjänstgörande
              soldat eller hemvärnssoldat och att kunna delta i övningsverksamhet
              och tillkännager detta för regeringen.
            </item>
            <item xml:id="i-64RqGKa4jtnjrAkoDEFwEQ">
              Riksdagen ställer sig bakom det som anförs i motionen om vikten
              av att fortsätta att utveckla den svenska veteranpolitiken och
              tillkännager detta för regeringen.
            </item>
            <item xml:id="i-9nATMwxvfByHrYHxEVgHEz">
              Riksdagen ställer sig bakom det som anförs i motionen om att
              göra hemvärnet till en egen försvarsgren och tillkännager detta
              för regeringen.
            </item>
            <item xml:id="i-BzK7RgQMpw6aBMyPb5Jfxs">
              Riksdagen ställer sig bakom det som anförs i motionen om att
              öka numerären i hemvärnet med det långsiktiga målet att uppnå
              30 000 personer och tillkännager detta för regeringen.
            </item>
            <item xml:id="i-VBbA6wU8gDxtc6beU4pjvM">
              Riksdagen ställer sig bakom det som anförs i motionen om att
              fortsätta utveckla hemvärnet mot att kunna utföra mer kvalificerade
              uppgifter och få tillgång till mer modern materiel och tillkännager
              detta för regeringen.
            </item>
            <item xml:id="i-3EjK3jPrtRDy9x8CBiqG7C">
              Riksdagen ställer sig bakom det som anförs i motionen om att
              krigsplacera medlemmar i de frivilliga försvarsorganisationerna
              och tillkännager detta för regeringen.
            </item>
            <item xml:id="i-S81CFD2B97m1sRnpx4L1jx">
              Riksdagen ställer sig bakom det som anförs i motionen om att
              tillsätta en utredning som ser över hur polisen och Försvarsmakten
              kan fördjupa samverkan vid terrorattentat och tillkännager detta
              för regeringen.
            </item>
            <item xml:id="i-Xno6BaYkJujwRzEA3EGGpW">
              Riksdagen ställer sig bakom det som anförs i motionen om att
              se över möjligheten att ha ett särskilt polishemvärn som kan bistå
              polisen, och detta tillkännager riksdagen för regeringen.
            </item>
            <item xml:id="i-GXuffXt8KzqG45vYShyC8X">
              Riksdagen ställer sig bakom det som anförs i motionen om att
              återinföra det psykologiska försvaret som egen myndighet och tillkännager
              detta för regeringen.
            </item>
            <item xml:id="i-F6k5y6n7QU3dcu7MS3fumn">
              Riksdagen ställer sig bakom det som anförs i motionen om ett
              nordiskt samarbete kring nyhetsbevakning på ryska och tillkännager
              detta för regeringen.
            </item>
            <item xml:id="i-BAckqDBNkVzPaEAhivfL9a">
              Riksdagen ställer sig bakom det som anförs i motionen om att
              skapa ett nätverk med frivilliga it-experter från privat och offentlig
              sektor och tillkännager detta för regeringen.
            </item>
            <item xml:id="i-e22Y6UPyeiHK5VFsaHSpQ">
              Riksdagen ställer sig bakom det som anförs i motionen om att
              utreda möjligheten att inrätta ett cybercentrum i Försvarsmakten
              och tillkännager detta för regeringen.
            </item>
            <item xml:id="i-7SWwehAPDUPTXH5bXwC41c">
              Riksdagen ställer sig bakom det som anförs i motionen om att
              skapa it-förband i Försvarsmakten med tidvis tjänstgörande personal
              och tillkännager detta för regeringen.
            </item>
            <item xml:id="i-8YeXsd8QxP3nAqNcU1KgA1">
              Riksdagen ställer sig bakom det som anförs i motionen om att
              låta Försvarsmakten teckna avtal med it-experter för kortare tjänstgöring
              i Försvarsmakten och tillkännager detta för regeringen.
            </item>
            <item xml:id="i-S1Qrg2RwJsUeKFQiQZNYHa">
              Riksdagen ställer sig bakom det som anförs i motionen om att
              ta fram en svensk cyberdoktrin och tillkännager detta för regeringen.
            </item>
            <item xml:id="i-9rB2p2VxX3ogE5XQEsmrCM">
              Riksdagen ställer sig bakom det som anförs i motionen om att
              kontinuerligt ta fram och utveckla nationella strategier och strukturer
              för cybersäkerhet och tillkännager detta för regeringen.
            </item>
            <item xml:id="i-2zfJqCKzH5rqrXPGegQjN9">
              Riksdagen ställer sig bakom det som anförs i motionen om behovet
              av att skapa ett modernt totalförsvar för att kunna möta de nya
              hot som den moderna krigföringen medför och tillkännager detta
              för regeringen.
            </item>
            <item xml:id="i-4XtKxhJiCy4dG77YYCzHUB">
              Riksdagen ställer sig bakom det som anförs i motionen om en särskild
              översyn av hur samverkan mellan stat och näringsliv kan förbättras
              ur ett totalförsvarsperspektiv och tillkännager detta för regeringen.
            </item>
            <item xml:id="i-9zNH3YKsSv9JoodLhTUFHe">
              Riksdagen ställer sig bakom det som anförs i motionen om att
              ta fram nationella riktlinjer för offentliga aktörers arbete med
              totalförsvaret och tillkännager detta för regeringen.
            </item>
            <item xml:id="i-DEjuvErfjnY8FZMhwN1nmd">
              Riksdagen ställer sig bakom det som anförs i motionen om att
              se över möjligheten för staten att sluta avtal om viss lagerhållning
              med större privata aktörer inom t.ex. dagligvaruhandeln och tillkännager
              detta för regeringen.
            </item>
            <item xml:id="i-RfcQy2cnk25Ke8wMuwuyk1">
              Riksdagen ställer sig bakom det som anförs i motionen om en översyn
              av drönares påverkan på försvarsverksamhet och tillkännager detta
              för regeringen.
            </item>
            <item xml:id="i-Uv8PqBLcxpj2VS6FZENAZu">
              Riksdagen ställer sig bakom det som anförs i motionen om behovet
              av att utveckla eller anskaffa motmedel mot drönare och tillkännager
              detta för regeringen.
            </item>
            <item xml:id="i-8CeFNc11n8XUtH1eFHNCjh">
              Riksdagen ställer sig bakom det som anförs i motionen om att
              säkerställa att Försvarsmakten har tillgång till modern och relevant
              materiel som ger försvaret en god förmåga att hävda sig mot en
              kvalificerad motståndare och tillkännager detta för regeringen.
            </item>
            <item xml:id="i-CReXq9oNG6diztfpZhMF5C">
              Riksdagen ställer sig bakom det som anförs i motionen om behovet
              av att säkerställa Sveriges stridsflygförmåga särskilt med tanke
              på de utmaningar som införandet av nästa generations JAS Gripen
              innebär och tillkännager detta för regeringen.
            </item>
            <item xml:id="i-9koXkseX6Gxbe61TFikAC5">
              Riksdagen ställer sig bakom det som anförs i motionen om behovet
              av att säkerställa den samlade luftförsvarsförmågan och tillkännager
              detta för regeringen.
            </item>
            <item xml:id="i-QTZzxyP5LMGCf9jxJ6gymY">
              Riksdagen ställer sig bakom det som anförs i motionen om att
              ta fram en plan för att höja krigsdugligheten i JAS Gripen-systemet
              och tillkännager detta för regeringen.
            </item>
            <item xml:id="i-VDv1taJpoBCUsyVCtWYDST">
              Riksdagen ställer sig bakom det som anförs i motionen om att
              Sverige bör behålla och förbandssätta alla de Archerpjäser som
              Norge skulle ha anskaffat och tillkännager detta för regeringen.
            </item>
            <item xml:id="i-FT7nDoYEXsUDmnjfNWJZBd">
              Riksdagen ställer sig bakom det som anförs i motionen om att
              säkerställa Sveriges marina förmåga och tillkännager detta för
              regeringen.
            </item>
            <item xml:id="i-WYLQ5qyWhpwogCo7W8L9bN">
              Riksdagen ställer sig bakom det som anförs i motionen om behovet
              av att stärka upphandlingskompetensen hos försvarsmyndigheterna
              och tillkännager detta för regeringen.
            </item>
            <item xml:id="i-Lc5iTyAtqpsm7dxTgYx5YF">
              Riksdagen ställer sig bakom det som anförs i motionen om möjligheterna
              att genomföra innovationsupphandling av försvarsmateriel och tillkännager
              detta för regeringen.
            </item>
            <item xml:id="i-J3LbzYjo4bEAhcwqzg8Vr5">
              Riksdagen ställer sig bakom det som anförs i motionen om möjligheten
              att genomföra större funktionsupphandlingar av hela förmågor och
              tillkännager detta för regeringen.
            </item>
            <item xml:id="i-6LMbCqdUq3u4ZGZSdvoqwg">
              Riksdagen ställer sig bakom det som anförs i motionen om att
              Sverige även i fortsättningen ska ha en hög ambition att bidra
              till internationella insatser och tillkännager detta för regeringen.
            </item>
            <item xml:id="i-UBm2BbV72bp8yUwH9BXnRm">
              Riksdagen ställer sig bakom det som anförs i motionen om att
              Försvarsmaktens förmåga att hålla luftrum och sjövägar öppna för
              handelstrafik bör vara prioriterad och tillkännager detta för
              regeringen.
            </item>
            <item xml:id="i-2eC3shCE13tdK4YH7ecMaa">
              Riksdagen ställer sig bakom det som anförs i motionen om att
              samöva Patriotsystemet med USA på svenskt territorium och tillkännager
              detta för regeringen.
            </item>
            <item xml:id="i-CNsPy5JiFPpCnNR24GboJP">
              Riksdagen ställer sig bakom det som anförs i motionen om att
              erbjuda det fördjupade svensk-finska marina samarbetet som en
              resurs i Natos sjöövervakning i Östersjöområdet och tillkännager
              detta för regeringen.
            </item>
            <item xml:id="i-5NCtSiXCEzn6zsPz1f8wAQ">
              Riksdagen ställer sig bakom det som anförs i motionen om behovet
              av att regeringen agerar proaktivt i EU:s försvarssamarbete när
              det gäller såväl samarbetet kring försvarsindustrin som utvecklingen
              av gemensamma förmågor och tillkännager detta för regeringen.
            </item>
            <item xml:id="i-Xh1YsY5BNYSSFTN3Egyyri">
              Riksdagen ställer sig bakom det som anförs i motionen om att
              se över möjligheten att ge Inspektionen för strategiska produkter
              (ISP) rätt att inrikta signalspaning från Försvarets radioanstalt
              (FRA) och tillkännager detta för regeringen.
            </item>
          </list>
        </div>
        <div xml:id="i-5CTPzVxobb1k5uRojQjkGc" type="motContent">
          <head xml:id="i-G1yw65RW9NJsi4GthDCMhi" type="h1">
            Inledning
          </head>
          <p xml:id="i-XP6bmV53kS4Sj6jzUVLzf5">
            Världen är mer osäker och orolig än på länge och oförutsägbarheten
            ökar. Rysslands aggression mot Ukraina fortsätter och spänningen
            i vårt närområde är fortsatt hög med ett allt mer auktoritärt
            och aggressivt Ryssland. I Mellanöstern och Nordafrika ökar radikaliseringen
            och följs av terror i och utanför regionen. De sönderfallande
            staterna destabiliserar hela regionen och utgör baser för terror
            som även riktas mot Europa. Läget på den koreanska halvön oroar
            allt mer.
          </p>
          <p xml:id="i-YbKk2RWaeYKC3S6HtYNKbd">
            Den nya administrationen i Washington och effekterna av brexit
            skapar osäkerhet när det gäller utvecklingen av den transatlantiska
            länken och säkerheten i Europa. I ett bredare perspektiv utmanas
            liberala värderingar som frihandel, mänskliga rättigheter och
            rättsstat såväl av yttre auktoritära krafter som populistiska
            strömningar inom våra egna samhällen.
          </p>
          <p xml:id="i-CaTNHadY9EAatjvuSn9PRX">
            Utöver traditionella militära hot pågår redan i dag asymmetrisk
            krigföring, påverkansoperationer och cyberangrepp mot vårt öppna
            och högteknologiska samhälle.
          </p>
          <p xml:id="i-6g1woHpit8FVbH6xfcBCWq">
            De mångfasetterade utmaningar vi står inför kräver ett starkt
            svenskt försvar. Försvarsförmågan måste stärkas och samarbetet
            med andra likasinnade stater måste öka för att möta gemensamma
            utmaningar.
          </p>
          <head xml:id="i-JXKTJwy7wQq8nuNijkk7H8" type="h1">
            Ansvar för Sveriges försvar här och nu
          </head>
          <p xml:id="i-YDyLicwbGLPtF5QNBPbGvA">
            Sammantaget kräver det försämrade omvärldsläget ökade resurser
            på både kort och lång sikt till försvaret för att höja försvarsförmågan.
            Moderaterna har genom att medverka till försvarsuppgörelsen i
            augusti 2017 säkerställt att Försvarsmakten får 2,7 miljarder
            kronor i extra resurser för 2018. De 2,7 miljarderna i ökat anslag
            kommer även följa med i framtida budgetar. Detta är i linje med
            de äskanden som myndigheten har gjort. Av förstärkningen 2018–2020
            beräknas totalt cirka 1,3 miljarder kronor för åtgärder inom det
            civila försvaret och cirka 6,8 miljarder till det militära försvaret.
          </p>
          <p xml:id="i-3C2aRwuiaxU2GgFtiwWkxn">
            Givet det parlamentariska läget finns det endast två sätt att
            ordna mer resurser till försvaret. Endera att genom förhandlingar
            förmå nuvarande regeringen att lägga det i sin budget eller att
            lägga fram en alliansbudget som kan vinna riksdagens stöd. Vi
            från Moderaterna är villiga att göra båda.
          </p>
          <p xml:id="i-Mw1R6ZWtKMtw7QMxsoRkvq">
            Vårt ansvarstagande gör att den operativa förmågan i krigsförbanden
            stärks och att den samlade förmågan i totalförsvaret kan säkerställas.
            De extra resurserna gör att ambitionen i försvarsbeslutet 2015
            kan uppnås och lägger grunden för att öka förmågan efter 2020.
            Åtgärder för att samtliga krigsförband ökar sin krigsduglighet
            prioriteras. Extra resurser läggs även på det civila försvaret,
            att förstärka informationssäkerheten och det psykologiska försvaret.
            Det stärker därmed den samlade försvarsförmågan.
          </p>
          <p xml:id="i-KHdWihfGDDAB3mxLHr3zdA">
            Detta är tredje gången sedan 2015 som Moderaterna har drivit
            fram substantiella tillskott till försvaret i förhandlingar som
            nått bred uppslutning.
          </p>
          <head xml:id="i-Tx2E31sH9KDWae1mdKLrKS" type="h1">
            Stärkt svensk försvarsförmåga – två procent av BNP till försvaret
          </head>
          <p xml:id="i-6CcYFzTAqn3eTXVpJjdy59">
            Oron i Sveriges närområde och i omvärlden påverkar i allra högsta
            grad vårt land. Vi står inför stora utmaningar. Få uppgifter är
            så centrala som förmågan att försvara landet mot angrepp utifrån.
            Den uppgiften måste tas på största allvar. För att möta ett oroligt
            omvärldsläge behöver Sveriges försvarsförmåga stärkas och det
            kommer kräva ökade försvarsutgifter.
          </p>
          <p xml:id="i-WSnE4aJ2xgxyPeoyirPDCJ">
            Den senaste tiden har flera länder, i främst Nordeuropa, insett
            faran och åtagit sig att höja sina försvarsutgifter och vissa
            länder har redan uppnått tvåprocentsmålet. Tyskland och Norge
            ökar sina satsningar och strävar mot målet. Estland och Polen
            har redan uppnått tvåprocentsmålet och Lettland och Litauen kommer
            att uppnå det inom en snar framtid.
          </p>
          <p xml:id="i-5JsNh2qou1EzSY75hGLdh6">
            Oavsett om Sverige skulle bli medlem av Nato eller inte kommer
            mer resurser att behöva tillföras försvaret. Snarast förhåller
            det sig så att en fortsatt militär alliansfrihet kommer att kräva
            mer resurser än vid ett svenskt Natomedlemskap.
          </p>
          <p xml:id="i-99AHrKJi4XK3NqBgxvHSTh">
            Det försämrade säkerhetsläget kräver mer resurser – det är en
            politik som är rätt i sak och en diskussion som inte kan undvikas.
            Försvarsmakten konstaterar dessutom att med den nuvarande anslagsutvecklingen
            kommer den svenska förmågan att sjunka relativt de satsningar
            som görs i närområdet, och specifikt i Ryssland. Utvecklingen
            accentueras efter 2020.
          </p>
          <p xml:id="i-5roWVc6Pc2Rxag6ejRhfn4">
            Förmågan att försvara Sverige måste säkerställas. Sveriges försvarsutgifter
            ska därför närma sig två procent av BNP. Ambitionen är att göra
            detta under en tioårsperiod. Detta för att kunna möta det försämrade
            säkerhetsläget och även för att kunna uppfylla åtaganden som framtida
            medlem i Nato. Tillväxten sker stegvis och med hänsyn till det
            säkerhetspolitiska läget och det ekonomiska läget.
          </p>
          <p xml:id="i-LZzoa4joeFg9xZC1p78JzH">
            Hela Sverige ska kunna försvaras och alla stridskrafter stärkas.
            Särskilt viktigt kommer försvaret av Östersjön, och framför allt
            Gotland, att vara. Utöver Östersjön är exempelvis ökad försvarsförmåga
            runt Göteborg särskilt prioriterad.
          </p>
          <p xml:id="i-6BSAkpWLMMXEHcWmvUXRNy">
            Att bygga ut Sveriges försvarsförmåga kommer att kräva god kostnadskontroll,
            spårbarhet och uppföljning för att garantera att de extra resurserna
            också ger effekt. Vi vill därför se en ordnad process med tydliga
            kontrollstationer som tar hänsyn till behovet av att stärka försvaret
            men också den ekonomiska utvecklingen. De ytterligare resurser
            som satsas måste ge kontinuerligt ökande försvarsförmåga och det
            måste ske ett fortsatt effektiviserat resursutnyttjande inom Försvarsmakten.
          </p>
          <head xml:id="i-NqeN5dn3LE6xVa4FQDRCL4" type="h2">
            Färdplan för Natomedlemskap
          </head>
          <p xml:id="i-7nN353xdGw5moBgy2RWWWV">
            Nato har sedan organisationen bildades 1949 varit en hörnsten
            i den europeiska säkerheten och borgat för en stabil utveckling
            i vår del av världen. Organisationen utgår ifrån FN-stadgans artikel
            51 om varje lands rätt till enskilt eller kollektivt självförsvar
            vid ett väpnat angrepp från ett annat land.
          </p>
          <p xml:id="i-Y39gf784MEaTTeWNzEGCyj">
            Kärnan i Natosamarbetet utgörs av Natos artikel 5 om det kollektiva
            försvaret och medlemsländernas skyldighet att bistå ett annat
            medlemsland vid ett angrepp. Nato är en mellanstatlig allians
            där beslut fattas genom koncensus mellan medlemsländerna.
          </p>
          <p xml:id="i-3soWww8Q8B1uDUWQwq6unN">
            Under ett par decennier efter det kalla krigets slut låg Natos
            fokus mest på konflikt­hantering och internationella insatser
            som den i Afghanistan. I och med den ryska aggressionen mot Ukraina
            och den illegala annekteringen av Krim 2014 har Nato återtagit
            fokus på det kollektiva försvaret och betonar nu vikten att vara
            medlem, jämfört med att som Sverige vara partnerland till Nato.
            Endast medlemsländerna kan räkna med att omfattas av försvarsgarantierna
            och endast de omfattas av den gemen­samma försvarsplaneringen.
          </p>
          <p xml:id="i-GZum9ZWes7tAahgJwr338H">
            Sammantaget försätter detta Sverige i en helt ny sits. Ambassadör
            Tomas Bertelman konstaterar i sin utredning från 2014 om Sveriges
            försvarssamarbeten att Sverige av omvärlden betraktas som en del
            av alliansen på grund av sitt omfattande samarbete med Nato, dock
            utan att vi omfattas av Natos ömsesidiga försvarsgarantier. Sverige
            kan heller inte förlita sig på bilaterala försvarsgarantier från
            USA.
          </p>
          <p xml:id="i-RupZ9Ukf1gLQ3DyeKvtaK5">
            I den utredning om svenska försvarssamarbeten som Ambassadör
            Krister Bringéus presenterade 2016 förstärks bilden av Nato som
            en garant för säkerheten i Europa och att ett svenskt Natomedlemskap
            skulle bidra till ökad tydlighet och stabilitet i Sveriges närområde.
            Utredningen var ett resultat av den stora försvarsuppgörelsen
            som Moderaterna medverkade till 2015.
          </p>
          <p xml:id="i-K4ikq3c3qr4oAgYMTLjtDH">
            Ett Natomedlemskap är det enda försvarssamarbetet som på allvar
            kan höja vår försvarsförmåga, öka stabiliteten i vårt närområde
            och ytterst stärka Sveriges säkerhet. De bilaterala samarbeten,
            utan gemensamma försvarsgarantier, som regeringen upprättar med
            enskilda Natoländer är inte tillräckliga.
          </p>
          <p xml:id="i-W3HcqE6WFBvEvrbv5fy4Lh">
            Rent konkret skulle ett Natomedlemskap innebära tydlighet kring
            hur Sverige kan tänkas agera vid en eventuell konflikt och den
            militära tröskeleffekten för Sverige höjas betydligt. Vår uthållighet
            vid en kris eller konflikt skulle förlängas och vi skulle även
            få bättre underrättelseinformation som medlem. Ett medlemskap
            skulle också möjliggöra en gemensam försvarsplanering med Nato,
            något som trots ett omfattande samarbete inte finns i dag.
          </p>
          <p xml:id="i-VNAcaRUkDRTY4dPQTmhJEp">
            Moderaterna vill fördjupa Sveriges samarbete med Nato och verka
            för en svensk anslutning. Vi vill se en färdplan för svenskt medlemskap
            i Nato. Målet är en svensk ansökan under nästa mandatperiod. Ett
            sådant beslut bör även tas i nära dialog och helst tillsammans
            med Finland. Moderaterna kommer därför att föra en dialog med
            finska företrädare kring förutsättningarna för ett svenskt och
            finskt medlemskap. Men ytterst är detta självständiga beslut som
            ska fattas av riksdagen i respektive land.
          </p>
          <p xml:id="i-EP13924NRmWRNUHrXK5y4L">
            Att söka medlemskap i Nato är något som innebär att Sverige måste
            göra ett gediget förarbete. Det förutsätter ett brett folkligt
            och parlamentariskt stöd, stöd för ett svenskt medlemskap hos
            dagens medlemsstater och att det militära och juridiska ramverket
            ska finnas på plats. Att få dessa förberedelser på plats kommer
            att vara en viktig del i att skapa trovärdighet i vår ambition
            att söka medlemskap.
          </p>
          <p xml:id="i-3oPSL2w1hNkFRauDeEDHbF">
            I och med att Nato är en mellanstatlig allians med vetorätt kan
            organisationen heller inte kräva att medlemmarna ska ha kärnvapen
            på sina territorier. Danmark och Norge är utmärkta exempel på
            detta.
          </p>
          <p xml:id="i-LNyvwsWTb8QdgiJ6zuCyQP">
            Under tiden Sverige arbetar för ett medlemskap ska vi fördjupa
            existerande samar­beten med Natoländerna på så många områden som
            möjligt för att skapa förutsättningar för att ge och ta emot civil
            och militär hjälp i händelse av kris och konflikt i enlighet med
            den svenska solidaritetsförklaringen. Att ansöka om medlemskap
            i Natos Center of Excellence för energisäkerhet i Vilnius är ett
            viktigt steg som böra tas i den processen.
          </p>
          <p xml:id="i-5Yt8ULBcbQBVHKkF5xdrVx">
            Det är av särskild vikt att Sverige fördjupar de försvars- och
            säkerhetspolitiska samarbetena med länderna kring Östersjön.
          </p>
          <head xml:id="i-HuGiHnfvy712Cs7S3SfS8w" type="h1">
            Personalförsörjning och värnplikt
          </head>
          <p xml:id="i-UfLM2YL8CMbu4ofm9yTjkx">
            Den 2 mars 2017 togs beslut om att återaktivera värnplikten.
            Innebörden i beslutet är att Försvarsmaktens personalförsörjning
            även fortsatt ska vila på frivilligheten, men kompletteras av
            en mindre del värnpliktiga. Detta för att försvaret under perioden
            fram till 2020 ska kunna möta målsättningen att utbilda cirka
            4 000 personer per år. Alla de som kommer grundutbildas från och
            med 2018 kommer att lyda under pliktlagen oavsett om de frivilligt
            sökt sig till utbildningen eller tagits ut via mönstring.
          </p>
          <p xml:id="i-RpQa9vXxituzjS1ELc3RMr">
            I den utredning som legat till grund för beslutet att återaktivera
            värnplikten beskrivs de problem som försvaret har haft fram till
            i dag med att rekrytera och behålla till­räckligt med personer
            för att fylla upp krigsorganisationen. Målet om att utbilda 4
            000 om året uppnåddes aldrig, i stället låg man på cirka 2 500
            per år. Detta var inte hållbart för att skapa en långsiktigt hållbar
            personalförsörjning. Speciellt inte mot bakgrund av det försämrade
            omvärldsläget.
          </p>
          <p xml:id="i-GtufP9WFTfnp54H8oBdt3j">
            Återaktivering av värnplikten är motiverad mot bakgrund av det
            försämrade omvärldsläget och utifrån de problem som funnits när
            det gäller rekryteringen samt en hög andel avhopp. Införandet
            av ett blandsystem av frivillighet och värnplikt stärker hållbarheten
            och långsiktigheten i försvarets personalförsörjning. Det är en
            styrka att den återaktiverade värnplikten är könsneutral.
          </p>
          <p xml:id="i-Lwq33MmmRM4hzTNSXJMjLV">
            Av detta följer att fokus för den återinförda värnplikten måste
            vara att Försvars­maktens behov ska styra utformningen av försvarets
            personalförsörjning. Syftet är inte att låta värnpliktiga till
            exempel ta del i flyktingmottagningen eller göra miljöinsatser,
            vilket tidigare antytts av regeringsföreträdare.
          </p>
          <p xml:id="i-VQiC7JAH3kyEcZrenmmcNc">
            Det är dock viktigt att även se på de utmaningar som en delvis
            återinförd värnplikt inte kommer att kunna lösa. Försvaret kommer
            att fortsatt behöva frivilliga anställda soldater och sjömän för
            att kunna upprätthålla en hög beredskap, till exempel på Gotland.
            Kärnan av frivilliga garanterar också att våra förband kommer
            att ha en hög kompetens och vara samövade.
          </p>
          <p xml:id="i-XNz7iuuUZ5oqzb8ZZ7jvLr">
            Därför är det centralt att Försvarsmakten intensifierar sina
            ansträngningar för att rekrytera och behålla personal med rätt
            kompetens. Attraktiviteten i att vara anställd i Försvarsmakten
            måste öka. På så sätt kan avhoppen minska. Ett fortsatt starkt
            inflöde av frivilliga garanterar också att endast en mindre del
            kommer att behöva pliktas in till utbildning med hjälp av lagstiftningen.
          </p>
          <head xml:id="i-TCYB5KmVk6dtGX4c5mZ6hW" type="h1">
            Försvarsmaktens personal: rekrytera och behålla
          </head>
          <p xml:id="i-PaMW4bmSdyP4iNWNz9FUcH">
            Försvarsmakten har under de år som den frivilliga personalförsörjningen
            har funnits haft problem med att den anställda personalen har
            avslutat sina anställningar i förtid i högre utsträckning än förväntat.
            Avhoppen kostar försvaret både pengar och förlorad kompe­tens.
            Det senaste året har även antalet som sökt sig till den militära
            grundutbildningen minskat.
          </p>
          <p xml:id="i-4mEdKtPBx2x4sFHtR6AhYR">
            Försvarsmakten har haft särskilt svårt att rekrytera de tidvis
            (deltid) tjänstgörande soldaterna och sjömännen. En av anledningarna
            till detta är att det legala ramverk som reglerar de tidvisa anställningarna
            dröjde. Därför väntade Försvarsmakten med att satsa på att rekrytera
            denna personalkategori. Dessutom är anställningsformen inte speciellt
            känd på den civila arbetsmarknaden.
          </p>
          <p xml:id="i-UTJDYZoGneNDeyrdkYMdx">
            Sammantaget skapar avhoppen och rekryteringsproblemen stora utmaningar
            för försvaret på lång sikt. Det är också en av de främsta anledningarna
            till att den nya krigsorganisationen tar så lång tid att inta.
            I dag är krigsorganisationen till stor del fortfarande bemannad
            av personal som utbildats i det gamla värnpliktssystemet och som
            inom en ganska snar framtid kommer att falla för åldersstrecket.
            För att komma till rätta med dessa problem måste Försvarsmakten
            vidta åtgärder.
          </p>
          <p xml:id="i-AJKPWE7HJciSr7z7Mo9d8d">
            Vi vill se ökade möjligheter att genom mobila rekryteringskontor
            kunna marknads­föra anställning i Försvarsmakten. Detta är viktigt
            för att kunna nå befolkningen i hela landet, och särskilt dem
            som bor där det inte finns någon naturlig koppling till försvaret
            som till exempel ett regemente eller en hemvärnsgrupp.
          </p>
          <p xml:id="i-JhukQK7M7FLUstUhK5JyPY">
            För att bredda rekryteringen och nå ut till nya grupper i samhället
            bör behörighets­kraven för den militära grundutbildningen ses
            över. Detta med syftet att de som har som ofullständiga betyg
            i de centrala ämnena ska kunna söka och antas till grundutbild­ningen.
            Om dessa skulle anställas i ett senare skede, skulle viss arbetstid
            kunna avsättas för att läsa upp betygen.
          </p>
          <p xml:id="i-5DESkeaUzBtrAyqTvXA8iM">
            Moderaterna vill även se ett antal åtgärder som syftar till att
            Försvarsmakten ska bli en mer attraktiv arbetsgivare, vilken kan
            behålla kompetent arbetskraft över tid. Detta för att minska avhopp
            och kontrakt som avslutas i förtid. Det kräver att Försvarsmakten
            har ett bra helhetserbjudande till dem som är intresserade av
            anställning i myndigheten.
          </p>
          <p xml:id="i-9Emsu7CgQKhm6ve88pqfUN">
            En källa till avhopp kan ligga i utformningen av de anställdas
            kontrakt. Det kan till exempel gälla längden på tjänstgöringstider
            och vilka övriga åtaganden man gör samt hur enkelt det är att
            bryta kontraktet i förtid. Denna faktor bör genomlysas.
          </p>
          <p xml:id="i-GgLjSk76Z15cynqaCdz13a">
            Lön är inte allt och försvaret kommer aldrig fullt att kunna
            matcha de löner som erbjuds på den civila arbetsmarknaden. Vi
            vill dock se en översyn av lönestrukturen i försvaret och hur
            den förhåller sig till arbeten med motsvarande kompetenskrav på
            den reguljära arbetsmarknaden. Det gäller såväl ingångslöner som
            löneutveckling över tid. Det är även viktigt att Försvarsmakten
            arbetar vidare med att införa ett relevant incitamentssystem som
            faller ut efter viss tid i anställningen. I och med att försvaret
            behöver flera olika kompetenser ska detta även spelas i incitamentssystemet.
            Anställda bör såväl kunna erbjudas ekonomiska incitament som utbildningsrelaterade.
            Det senare kan till exempel handla om att Försvarsmakten skulle
            kunna återbetala en del av de tidvis anställdas studieskuld.
          </p>
          <p xml:id="i-4t4FaJZtoq6mSEkNjA4egh">
            En förutsättning för en hållbar personalförsörjning över hela
            landet är en god bostadsförsörjning – både för dem som genomför
            den militära grundutbildningen och för dem som genomgår befäls-
            och officersutbildning. Vi vill att Försvarsmaktens behov särskilt
            ska beaktas i det kommunala bostadsförsörjningsansvaret och i
            länsstyrelsernas ansvar för analys och uppföljning av bostadsförsörjningen
            och dess planering.
          </p>
          <p xml:id="i-JfFydU9JyXjEEWq5zBV6as">
            Försvarsmakten bör arbeta mer med prova-på-utbildningar för att
            öka intresset. De frivilliga försvarsorganisationerna är viktiga
            aktörer som kan användas för såväl information i skolor som arrangörer
            av prova-på-utbildningar.
          </p>
          <p xml:id="i-4PBA9ebAFf3Fx12ZdtJnGK">
            Slutligen måste samverkan med såväl näringsliv som offentliga
            arbetsgivare förbättras. Det finns idag positiva exempel på samarbetsavtal
            mellan Försvarsmakten och civila huvudarbetsgivare kring de tidvis
            tjänstgörande soldaterna och sjömännen. Samarbetena ger ett mervärde
            till båda arbetsgivarna och inte minst den anställde. Det här
            konceptet bör kunna utvecklas och breddas ytterligare. Inte minst
            genom att ge offentliga arbetsgivare en instruktion att söka samarbete
            med Försvarsmakten kring tidvis anställd personal.
          </p>
          <head xml:id="i-F4d41unBmkd4iSvUr4aUdJ" type="h2">
            En förstärkt veteranpolitik
          </head>
          <p xml:id="i-S3L4WqkHFFKsQiWkEwryz6">
            Under alliansregeringen togs de första stegen för att skapa en
            sammanhållen veteran­politik. Några av åtgärderna som genomfördes
            var förstärkt uppföljningsansvar för Försvarsmakten efter genomförd
            insats, kontaktpersoner för anhöriga på Försvarsmakten och att
            en särskild veterandag med statsceremoniell status infördes. Moderaterna
            var drivande bakom beslutet att göra veterandagen till en allmän
            flaggdag. Detta trots ett obegripligt förhalande av beslutet från
            regeringens sida.
          </p>
          <p xml:id="i-H8pMcQ8VrTJEbF492HBUC6">
            Nu måste arbetet med att förstärka veteranpolitiken förstärkas
            ytterligare. De svenska kvinnor och män som gjort viktiga insatser
            för fred och säkerhet förtjänar både uppskattning och stöd från
            såväl stat som samhälle. I den veteranutredning som Alliansen
            tillsatte och som presenterades 2014 finns ett flertal förslag
            på hur arbetet med veteranpolitiken kan utvecklas. Det handlar
            bland annat om ansvaret för de som skadats i tjänsten, behovet
            av att ge stöd även till de anhöriga och att bättre involvera
            de frivilliga försvarsorganisationerna i arbetet med veteranerna.
          </p>
          <p xml:id="i-8ohkyGRFCqAe41bmdThXPY">
            Försvarsmakten har nu, utifrån det förslag som fanns med i Veteranutredningen
            och det tillkännagivande som Alliansen drev i riksdagen, inrättat
            ett veterancentrum. Det är positivt att så nu har skett. Moderaterna
            vill dock se en högre ambition för veterancentrumet. Ett bra exempel
            som Sverige kan hämta inspiration från är det norska veterancentrumet
            Bæreia som är inrymt i ett eget hus och erbjuder en bred palett
            av tjänster och aktiviteter för såväl veteraner som anhöriga.
          </p>
          <p xml:id="i-RUvaLNL6xqE1VoUgmZBss1">
            En annan del i veteranpolitiken som bör ses över är att Försvarsmaktens
            aktiva uppföljningsansvar för utlandsveteranerna idag begränsas
            till fem år. Efter de fem åren får Försvarsmakten inte vidta aktiva
            uppsökande åtgärder för utlandsveteranerna. Denna begränsning
            bör ses över för att myndigheten vid behov ska kunna följa upp
            utlands­veteranerna så länge som det behövs.
          </p>
          <p xml:id="i-5BVyFknmqU8AN5NGxza2RE">
            Veteranarbetet inom det svenska försvaret bedrivs idag utifrån
            en decentraliserad modell där Försvarsmaktens veterancentrum i
            Stockholm koordinerar arbetet, men mycket av de praktiska åtgärderna
            görs av veteransamordnare som finns på varje förband. Veteransamordnare
            är dock en tillikabefattning, det vill säga ett extra ansvarsområde
            för individen utöver den reguljära tjänsten. För att förstärka
            veteranarbetet bör myndigheten överväga att göra veteransamordningstjänsterna
            till heltidstjänster.
          </p>
          <p xml:id="i-NhbPnk5xTcEQZbTTLZbeXQ">
            Ett intressant exempel på samverkan mellan Försvarsmakten, näringslivet
            och det övriga samhället är danska Interforce. Det är ett samarbete
            som inkluderar arbetsplatser som tillsammans har över 950 000
            anställda och finns över hela Danmark. Syftet med Interforce var
            från början att skapa bra förutsättningar för försvarsmaktsanställda
            att åka på internationell insats utan att det skulle behöva skada
            deras karriärer. Uppdraget har sedan dess breddats. Konkret inkluderar
            samarbetet nu allt från arbetsförmedling och veteranfrågor till
            att skapa folkförankring och förståelse för försvaret.
          </p>
          <head xml:id="i-KMxj5UHnYqzXg73XNL2rkb" type="h1">
            Ett större och mer kvalificerat hemvärn
          </head>
          <p xml:id="i-3LgarGakme4DTn55DjWjwj">
            Hemvärnet utgör i dag drygt 40 procent av Försvarsmakten och
            har de senaste åren genomgått en positiv utveckling mot en vassare
            organisation. Det är också en mycket kostnadseffektiv del av Försvarsmakten
            som skapar en värdefull folkförankring. Medelåldern har sänkts,
            förbanden är mer välövade och modern utrustning har tillförts
            hemvärnet. I takt med att säkerhetsläget har försämrats i Sveriges
            närområde har också försvaret av det egna territoriet blivit allt
            viktigare. För detta är hemvärnet en central aktör.
          </p>
          <p xml:id="i-HkLP4xx5zb6ShY6D9ARYQa">
            Det finns en stor potential att ytterligare stärka hemvärnet
            och på så sätt även stärka försvaret av Sverige. Vi vill därför
            att hemvärnet ska vara en egen försvarsgren. Det skulle ge organisationen
            en större autonomi inom Försvarsmakten och bättre möjlig­heter
            att utvecklas. Det faktum att hemvärnet styrs av ett annat regelverk
            än den övriga försvarsmakten understryker det behovet. Inte minst
            skulle hemvärnet kunna fylla en viktig roll för att skydda samhällsviktig
            infrastruktur.
          </p>
          <p xml:id="i-Jc2yWGVwr6CAt5fDduie9q">
            Numerären i hemvärnet bör utökas. Det skulle stärka försvaret
            av det svenska territoriet betydligt med fler lokala förband som
            inom timmar kan vara på plats vid en kris. Fram till 2020 bör
            hemvärnet fylla upp de 25 000 befattningar som redan finns. I
            dag är drygt 21 000 av dessa uppfyllda. På sikt ska målet vara
            att hemvärnet ska nå 30 000 soldater.
          </p>
          <p xml:id="i-CiT76rXhX658sjTqXN5rJy">
            Det finns även ett flertal saker som kan göras för att ge hemvärnet
            mer kvalificerade uppgifter och modern materiel. Sedan 2014 har
            hemvärnet tilldelats granatkastare, något som ger förmåga till
            indirekt eld. Detta som ett resultat av försvarsuppgörelsen 2015.
            Försvarsberedningen har även tidigare föreslagit att hemvärnet
            skulle kunna utbildas och utrustas med luftvärn av typen Robot
            70. Utöver luftvärn finns även förslag på att hemvärnet skulle
            kunna bistå med att lägga reservbroar.
          </p>
          <p xml:id="i-RPD9ztu6mjGmT4f5EBLGsF">
            Försvarets 18 frivilligorganisationer – allt från Röda Korset
            och Försvarsutbildarna till Sjövärnskåren och Pistolskytteförbundet
            – besitter en stor kompetens och är en viktig resurs för såväl
            Försvarsmakten som krisberedskapen. Engagerade i dessa organisationer
            bör kunna utnyttjas bättre i händelse av kris och konflikt. I
            dag organi­serar till exempel Civilförsvarsförbundet frivilliga
            resursgrupper i kommunerna som kan sättas in i händelse av kris
            för att hjälpa till med evakueringar, information och administration.
          </p>
          <head xml:id="i-QyByoBD1XWAks3JBoM8FUX" type="h1">
            Ökade möjligheter för Försvarsmakten att stödja polisen
          </head>
          <p xml:id="i-X8nrk4x9E7KrZRijgYiQWz">
            Samverkan mellan Försvarsmakten och polisen måste bli bättre.
            Vi har inte råd att låta gamla låsningar hindra en sådan utveckling.
            I ett läge där vi står inför sektorsöver­gripande hot måste vi
            kunna möta dessa med samhällets alla resurser och inte ha ett
            stuprörstänkande. Dock är det viktigt att det är mycket tydligt
            vilken myndighet som har det yttersta ansvaret för planering och
            ledning av insatser.
          </p>
          <p xml:id="i-GMsYbVm3yG5rg3BNV4F9XF">
            I dag finns det positiva exempel på samverkan där Försvarsmakten
            låter polisen få del av sin betydande helikopterkapacitet. Ytterligare
            åtgärder skulle kunna vara att låta hemvärnet sköta till exempel
            trafikreglering, utökad bevakning av samhällsviktig infrastruktur,
            ID-kontroller vid gränsen och eftersök. Detta skulle frigöra resurser
            hos polisen som då skulle kunna fokusera på kärnverksamheten.
          </p>
          <p xml:id="i-76pRgSWrHKk2Xig8Z4rLsP">
            Moderaterna vill därför att det tillsätts en utredning som brett
            ser på hur samverkan mellan Försvarsmakten och polisen kan bli
            bättre. I en sådan översyn bör ingå att se över hur lagstiftningen
            fungerar och kan bli bättre, se på hur den civil-militära samverkan
            fungerar i andra relevanta länder samt föreslå förändringar och
            förbättringar.
          </p>
          <p xml:id="i-TLsjZLai9ob7dKH9wpSKrh">
            I Danmark finns ett särskilt polishemvärn som vid insats underställs
            polisens befäl. Polishemvärnspersonalen utbildas i bland annat
            trafikreglering, bevakning, signale­mentstagning, polisradio,
            häktningsregler, självförsvar och nödvärn. De vanligaste uppgifterna
            för Politihjemmeværnet är att bistå polisen med yttre gränskontroll,
            trafikreglering och avspärrningar samt att även delta vid sök-
            och observationsuppdrag. Det är alltid polisen som sätter in Politihjemmeværnet
            vid behov. Vi vill se över möjligheten att införa en motsvarande
            funktion i det svenska hemvärnet.
          </p>
          <head xml:id="i-9HJXUBxAjv3u65sT9NMK4q" type="h1">
            Psykologiskt försvar: ökad internationell samverkan och egen
            svensk myndighet
          </head>
          <p xml:id="i-StUhusiPFXC7XyWd63d1d3">
            Den psykologiska krigföringen har de senaste åren kommit allt
            mer i fokus. Förmågan att kunna sprida desinformation och beskriva
            verkligheten på ett sätt som gynnar den egna saken och förvirrar
            fienden är ett kraftfullt vapen i det moderna informations­samhället.
            Detta har vi inte minst kunnat se från rysk sida, särskilt i aggressionen
            mot Ukraina.
          </p>
          <p xml:id="i-3vkyyBbWnnbi4PR9Yqs3xu">
            Vi måste kunna hantera alla de utmaningar som den psykologiska
            krigföringen innebär och ha förmågan att snabbt agera för att
            identifiera och bemöta påverkans­kampanjer och desinformation,
            men även att snabbt kunna komma ut med trovärdig information själva,
            inte minst i händelse av ett krisläge. Förmågan till ett aktivt
            psykologiskt försvar är något som ska beaktas.
          </p>
          <p xml:id="i-RbWLPWACModrJ1EL8xR87F">
            Sverige måste därför stärka det psykologiska försvaret både i
            Sverige, men även tillsammans med andra likasinnade stater. Ett
            bra exempel på det senare är Sveriges deltagande i Natos center
            för strategisk kommunikation, Stratcom, i Riga, något som Moderaterna
            var centrala för att få till stånd. Vi är även för att Sverige
            ska stödja arbetet med strategisk kommunikation hos EU:s utrikesförvaltning
            i Bryssel.
          </p>
          <p xml:id="i-6nRwsxT2ejsToVrHGd3CFv">
            Samordningsansvaret kring det psykologiska försvaret ligger i
            dag hos Myndigheten för samhällsskydd och beredskap (MSB), men
            flera andra aktörer har det praktiska ansvaret. Den nya situationen
            kräver att Sverige behöver ta ett helhetsgrepp kring det psykologiska
            försvaret. Därför föreslår vi att det psykologiska försvaret ska
            återinföras som en myndighet.
          </p>
          <p xml:id="i-84DYjUoS4X6HXDozA1LHqi">
            Den enhet på MSB som i dag arbetar med det psykologiska försvaret
            är mest fokuserad på källkritik och att identifiera desinformation.
            Resurserna för att utgöra ett mer gediget stöd för såväl myndigheter,
            medier, företag och allmänhet är begränsade.
          </p>
          <p xml:id="i-BCfH9Pq2dU6ZfPt4WQ4t2E">
            Genom att skapa en egen myndighet med en större autonomi och
            resurser skulle det vara möjligt att på ett bättre sätt kunna
            analysera svaga punkter i samhället, ta fram strategier för att
            stödja relevanta aktörer samt att utbilda såväl allmänhet som
            beslutsfattare. Inte minst viktigt är att brett kunna bemöta desinformation
            samt så kallade troll och fake news genom faktaspridning.
          </p>
          <p xml:id="i-M6SfQffApmEf2tUnaV1SHU">
            Totalförsvarets forskningsinstitut (FOI) bör få i uppdrag att
            utreda hur en myndighet för psykologiskt försvar bör se ut och
            vilket mandat den bör ha.
          </p>
          <p xml:id="i-P8b3PLsXyPw7yfwqsMVZpD">
            Som ett led i ett fördjupat nordiskt samarbete kring totalförsvar
            vill vi även att möjligheten att samverka kring nyhetsbevakning
            på ryska beaktas. I ett allt mer statskontrollerat och auktoritärt
            Ryssland inskränks möjligheten att ta del av oberoende nyhetsrapportering
            på det egna språket. Det finns goda historiska exempel, som BBC
            World Service och Deutsche Welle, på hur externa nyhetskällor
            spelat en stor roll för att ge ett alternativ till de statskontrollerade
            medierna.
          </p>
          <head xml:id="i-4UcRUYgjkBhsnDNXMwu6MA" type="h1">
            Informations- och cybersäkerhet i Försvarsmakten
          </head>
          <p xml:id="i-6yCXLzZ2DqGBictbxCrc5G">
            Samhället är numera helt beroende av fungerande IT-system för
            alla vitala funktioner. Det gäller allt från betalningsströmmar
            och vattenförsörjning till samhällsinformation och transporter.
            På senare år har attacker mot IT-system orsakat stora problem
            och viktiga samhällsfunktioner har legat nere. Attackerna har
            olika syften och genomförs av olika aktörer, men gemensamt är
            att de är ett stort hot mot samhällets funktionalitet såväl i
            fred som i händelse av kris och konflikt.
          </p>
          <p xml:id="i-WhQjJZwuRxwAyuozb3hHSz">
            Under sommaren 2017 visade säkerhetskrisen hos Transportsstyrelsen
            tydligt på vikten av att skärpa arbetet med it- och cybersäkerhet.
            Stora mängder sekretessbelagd information om både enskilda personer
            och rikets säkerhet har hanterats i strid mot gällande lagstiftning
            och kommit personer utan säkerhetsprövning till del.
          </p>
          <p xml:id="i-LHGhY8gxDYnYtySB99QbFt">
            Intressanta exempel på arbete med cybersäkerhet finns i bland
            annat Estland där även Natos Center of Excellence för cybersäkerhet
            ligger. I Estland arbetar man dessutom brett i samhället med cybersäkerhetsfrågor
            där representanter för både Försvarsmakten, myndigheter och näringsliv
            samverkar tätt. I denna samverkan ingår också ett nätverk av frivilliga
            experter som arbetar med frågan. Detta exempel bör också kunna
            vara en modell som kan användas i Sverige, särskilt mot bakgrund
            av den höga kompetens som finns i IT-sektorn i Sverige.
          </p>
          <p xml:id="i-Tkn5gBmG8teuM6ULCHW9QP">
            Tyskland har nyligen beslutat att upprätta ett cyberkommando
            som ska utvecklas till en helt egen försvarsgren i förlängningen.
            Möjligheten att även Försvarsmakten i Sverige kan etablera ett
            cybercentrum bör utredas. Cyberarenan kommer bli allt viktigare
            i framtiden och Sverige måste ligga i framkant för att såväl kunna
            freda försvarsmaktens system från angrepp som att ha en god aktiv
            cyberförmåga.
          </p>
          <p xml:id="i-TNCcz3d1PzKQPypFTVY93m">
            Det finns en stor potential att utnyttja de som i dag är tidvis
            tjänstgörande soldater när det gäller cybersäkerhet. Detta sker
            redan i viss utsträckning genom samarbeten mellan större IT-företag
            och försvaret där de anställda delar sin tid mellan de två arbetsgivarna.
            Dessa samarbeten bör utvidgas och i förlängningen leda till upprättandet
            av IT-förband som står under cybercentrumets befäl. Möjligheten
            att knyta upp civil IT-kompetens genom motsvarande hemvärnsavtal
            bör också undersökas.
          </p>
          <p xml:id="i-LhZnyPnkTtH2QV6iuXNFfe">
            Sverige måste ha ett trovärdigt cyberförsvar inklusive en aktiv
            cyberförmåga. Det gör att nationella strategier för cybersäkerhet
            kontinuerligt tas fram och utvecklas. Den aktiva cyberförmågan
            kräver också att det tas fram en svensk cyberdoktrin. Utgångs­punkten
            för en sådan doktrin ska vara att Sverige har en aktiv cyberförmåga,
            men tydligt deklarerar att vi inte kommer att vara först med att
            använda den.
          </p>
          <p xml:id="i-Fe1NW8MXVJWrsDQwyQLMsY">
            När nationella strategier för cybersäkerhet tas fram är det viktigt
            att de utgår ifrån tydliga analyser om vad som är skyddsvärt och
            med fokus på kraftfulla insatser där de gör mest nytta, snarare
            än analyser som utgår från den senaste krisen och insatser som
            ska åtgärda alla hot oavsett storlek. Om Sverige ska ha en nationell
            säkerhetsstrategi kommer cybersäkerhet utgöra en mycket viktig
            beståndsdel i denna. Därför blir också behovet av en tydlig strategi
            som utgår från vad som är skyddsvärda svenska intressen central.
          </p>
          <head xml:id="i-6FgUNC8sdZdnSxsAmx7mew" type="h1">
            Totalförsvar och civilt försvar
          </head>
          <p xml:id="i-7gE8uP64GjVgrQyK5nh52n">
            Den nya krigföringen där vi inte bara står inför militära hot,
            utan också inför risken för cyberattacker, psykologisk krigföring,
            ekonomiska påtryckningar och underrättelsehot ställer stora krav
            på samhällets förmåga att klara kriser. Vi behöver ett totalt
            försvar som använder samhällets alla resurser, såväl personella
            som materiella, för att skapa resiliens. Det nya totalförsvaret
            handlar ytterst om att ha ett samhälle där alla hjälper till och
            som även fungerar i händelse av kris.
          </p>
          <p xml:id="i-CDfWscJ7MBtSqXTwE2WCCq">
            Arbetet med att bygga upp och utveckla totalförsvaret har påbörjats
            i samband med genomförandet av det nya försvarsbeslutet. Detta
            är positivt, men det finns samtidigt ett antal frågetecken. Många
            kommuner och andra offentliga aktörer vittnar om att det saknas
            tydliga riktlinjer för hur arbetet ska bedrivas. Det är dessutom
            tveksamt om de resurser som avdelas för uppgiften är tillräckliga
            och det finns inte nog med fokus på hur näringslivet kan bistå
            i uppbyggnaden av totalförsvaret.
          </p>
          <p xml:id="i-DbAJVDSFtDjazKSAkX2h2w">
            Den kompetens och de materiella resurser som under det kalla
            kriget fanns hos offentliga aktörer återfinns idag snarast hos
            näringslivet. Vi måste bli bättre på att utnyttja dessa. Moderaterna
            vill därför att det görs en översyn av vilka samhällsviktiga resurser
            som idag finns hos privata aktörer och hur dessa kan användas
            för att garantera samhällets funktionalitet i händelse av kris
            och krig.
          </p>
          <p xml:id="i-JW11xKXuz2DiFRZPQ45xpZ">
            Ett sätt att göra detta är att se hur större företag kan bidra
            till att skapa en stärkt beredskap genom att staten sluter avtal
            med större aktörer som till exempel livsmedelsföretag om viss
            lagerhållning. Detta sker redan idag när det gäller beredskapslager
            av olja.
          </p>
          <head xml:id="i-Bk41snCYk49Qr88PQFr9Nt" type="h1">
            Skydd för totalförsvarsintressen
          </head>
          <p xml:id="i-HeTheEKZuPgsAVXqsoi8RP">
            Teknikutvecklingen går snabbt när det gäller utvecklingen av
            obemannade luftfartyg, så kallade drönare. Detta påverkar också
            försvarets verksamhet. Okända drönare som dyker upp i luftrummet
            vid militära övningar är ett problem som uppmärksammats allt mer
            de senaste åren såväl i Sverige som i andra länder. Vid flera
            tillfällen har svenska övningar behövt stoppas på grund av främmande
            farkoster. Senast under den stora svenska övningen Aurora i september
            2017 observerades okända drönare vid flera tillfällen.
          </p>
          <p xml:id="i-EHJMeGPQkusvPru2WeDGm">
            I den utredning som tillsatts för ett förbättrat skydd för totalförsvarsverksamhet
            ingår att se över en skyddsvakts befogenheter att ingripa mot
            drönare som avbildar skyddsobjekt eller stör verksamheten vid
            ett sådant objekt. Fokus för utredningen ligger mer på juridik
            och lagstiftning som reglerar drönares användning vid militära
            skydds­objekt.
          </p>
          <p xml:id="i-HgZVkseTbJqCdkt9Mg7rxH">
            Försvarsmakten bör därför ges ett mer bredare uppdrag att analysera
            det hot som främmande drönare utgör för det svenska försvaret
            på generell nivå. I uppdraget bör det även ingå att Försvarsmakten
            lämnar förslag på lämpliga motåtgärder mot drönare som stör försvarsverksamhet.
          </p>
          <head xml:id="i-Fwff4HtC5EvRbieHBLr9kU" type="h1">
            Utvecklade och nya förmågor och materiel
          </head>
          <p xml:id="i-CQP6kP11f7KcF2o5JyQeYZ">
            Försvarsmaktens framtida materielbehov är en fråga som både är
            angelägen och kostsam. Om Sverige ska kunna försvara sig mot en
            tekniskt avancerad motståndare måste Försvarsmakten ha tillgång
            till modern och effektiv materiel. Avancerad försvarsmateriel
            är dock förknippad med stora kostnader för forskning och utveckling
            och marknaden för försvarsmateriel är långt ifrån konkurrensutsatt
            och transparent i alla stycken.
          </p>
          <p xml:id="i-NXEyZV7BczntvnuYS2RxAc">
            Försvarsmakten har under flera års tid pekat på att under åren
            efter 2020 måste myndigheten anskaffa och förnya ett antal stora
            materielsystem samt även fylla på med basmateriel. Detta kommer
            att kräva omfattande resurser och Försvarsmakten har tidigare
            angivit siffran 40 miljarder kronor för dessa behov. Dessutom
            redovisade myndigheten i sitt budgetunderlag för 2018 att det
            även uppstått fördyringar under innevarande försvarsbeslutsperiod
            (2016–2020) på fem miljarder kronor plus ytterligare behov på
            1,5 miljarder.
          </p>
          <head xml:id="i-LfUZHzdVQp1fqVrEHY1ZZw" type="h1">
            Jas Gripen-systemet och den samlade luftförsvarsförmågan
          </head>
          <p xml:id="i-Jph7ot5gS4dc5fa8sYfgJ5">
            Försvarsmakten kommer under de kommande åren att byta ut den
            nuvarande C/D-versionen av Jas Gripen mot nästa generations version
            E. I dag består flygvapnet av 96 Jas Gripen C/D. Den nya E-versionen
            innebär att vårt luftförsvar stärks och att försvaret får ett
            plan med nya och förbättrade förmågor som svarar upp mot framtidens
            konfliktmiljö. Den nya versionen kommer att bland annat ha bättre
            radar och möjlighet att operera på längre avstånd.
          </p>
          <p xml:id="i-NVjt89hTcP5T8mWouNXYgL">
            När den nya E-versionen av Jas Gripen byggs kommer Saab att använda
            delar från de gamla C/D-planen. Detta för att kostnaden för de
            nya planen ska kunna hållas nere. Dock har riksdagen också tagit
            beslut om att anskaffningen av Jas Gripen E även får omfatta nyproduktion
            av komponenter och hela flygplan.
          </p>
          <p xml:id="i-BuuSkvb3eAMX9cwzoRTdEc">
            Utifrån det försämrade säkerhetsläget och risken att det under
            den tid som den nya E-versionen av Jas Gripen införs kommer att
            finns relativt få operativa plan finns det anledning att behålla
            ett antal av C/D-versionen längre än vad som ursprungligen var
            tänkt. Detta också utifrån att Moderaterna vill utöka krigsorganisationen
            i takt med att försvarsanslaget ökar.
          </p>
          <p xml:id="i-LhfSj3jXwvGPCChJ2U1wLw">
            Moderaterna vill därför att Försvarsmakten och den pågående materielutredningen
            särskilt analyserar förutsättningar och kostnader och tar fram
            förslag på hur många Jas Gripen C/D som skulle behöva behållas
            utifrån en utveckling där krigsorganisationen utökas till åtta
            stridsflygdivisioner. En utökning av krigsorganisationen bör på
            sikt även innebära att ytterligare ett utbildningsförband upprättas.
            Detta förband skulle med fördel kunna placeras i Uppsala, vilket
            då skulle bli Sveriges fjärde flygflottilj. Det skulle även stärka
            försvaret av huvudstaden.
          </p>
          <p xml:id="i-MQuPn3QoXZ7ARVGEXgouAE">
            De Jas Gripen C/D som behålls skulle sedan i den takt som ekonomin
            medger kunna säljas och bytas ut mot Jas Gripen E. Moderaterna
            har tidigare sagt att vi dessutom vill se 70 nya Jas Gripen E,
            istället för de 60 som är beställda i dagsläget. Om ekonomin medger
            kan det bli aktuellt med 80 stycken för att fylla Försvarsmaktens
            behov.
          </p>
          <p xml:id="i-LJCB4w2e62bnRur7t8E97K">
            Det är också viktigt att se på helheten i Sveriges samlade luftförsvarsförmåga.
            Jas Gripen-systemet är en viktig del, men i förmågan ingår även
            andra viktiga delar som luftvärn och radarspaning. När det gäller
            luftvärnet håller ett nytt korträckviddigt system på att införas
            och ett medel- och långräckviddigt system kommer i närtid att
            upphandlas. Moderaterna vill dock se ett tidigare införande av
            luftvärnet med medellång räckvidd jämfört med hur planen ser ut
            idag.
          </p>
          <p xml:id="i-Mi4evsxe8HSwNg8SuAxg5r">
            Den luftburna radarspaningsförmågan kommer inom kort att falla
            för åldersstrecket och beslut måste tas om hur förmågan ska säkras
            i framtiden. Genom försvarsupp­görelsen kommer dagens luftburna
            sensorförmåga att vidmakthållas efter 2020. Moderaterna vill dock
            att anskaffning av ny luftburen sensorförmåga påbörjas redan under
            2019. Tillgången till helikoptrar måste beaktas på sikt för att
            kunna ha en hög grad av mobilitet.
          </p>
          <p xml:id="i-6zkobDxqj6EoYKkDS1YhTn">
            Tillgängligheten i Jas Gripen-systemet i Sverige är förhållandevis
            låg jämfört med vissa andra länder som också har köpt eller leasat
            Jas Gripen. Detta är inte acceptabelt med tanke på det försämrade
            säkerhetsläget. Därför måste tydligare krav ställas.
          </p>
          <p xml:id="i-DFcpHvaEivScWy8sJErfru">
            Krav på krigsduglighet kan innebära hur många plan som ska kunna
            finnas i luften. För att uppnå en högre krigsduglighet kommer
            det till exempel att krävs förbättringar i logistikkedjan, större
            lagerhållning av reservdelar och ammunition samt en utökad basorganisation
            och utbildning av baskompanier med pliktpersonal.
          </p>
          <p xml:id="i-XPUfAKNTjsD4hk2EtNA93N">
            Beslutet att ta fram en ny version av Jas Gripen togs 2012 av
            alliansregeringen. Riksdagen har beslutat om en beställning på
            60 stycken Jas Gripen E. Dessa ska vara operativa och slutlevererade
            i mitten på 2020-talet. Moderaterna har drivit förslaget som Försvarsberedningen
            lanserade 2014 att man på sikt skulle addera 10 extra Jas Gripen
            E och därmed ligga på 70 plan.
          </p>
          <head xml:id="i-C8VRJs97HrsndAjVuQTWNn" type="h1">
            Utveckling av arméstridskrafterna
          </head>
          <p xml:id="i-E8mcwcmrha9uCfCmXt178r">
            Ett centralt fokus för försvarsuppgörelsen är att krigsdugligheten
            i de två armébriga­derna ska höjas. Att så sker är av stor vikt
            för att de båda brigaderna ska ha en hög förmåga att agera enskilt
            med även samordnat. Moderaterna vill även se att en tredje armébrigad
            upprättas i Skåne. Att den svenska markstridsförmågan förstärks
            är av stor vikt för att höja tröskeleffekten i det svenska försvaret.
            Denna tredje brigad bör inrättas i början av nästa inriktningsperiod.
          </p>
          <head xml:id="i-EQENWfQVCASyBifb1VMbkL" type="h1">
            Artilleri
          </head>
          <p xml:id="i-3RMTV9tncLAJYX2NEdPUon">
            Sverige har för närvarande få artilleripjäser, men de som finns
            håller en hög kvalitet tillsammans med den avancerade ammunitionen
            som vi besitter. Artilleriet utgörs av 24 pjäser av det nya svensktillverkade
            systemet Archer. På grund av att Norge drog sig ur en gemensam
            beställning har Sverige även fått ta ansvar för 24 ytterligare
            pjäser. Av dessa är 12 förrådsställda och 12 ska säljas på export.
          </p>
          <p xml:id="i-AZkvAecJS3YaDVsfCVsSqb">
            Försvarsmakten har pekat på behovet av artilleri som kan understödja
            förbanden. Ytterligare artilleri ger möjligheten att stärka försvarsförmågan
            på flera platser i landet som på till exempel Gotland.
          </p>
          <p xml:id="i-PxiXaMzNK7DDGYBcyTGzMU">
            Moderaterna vill därför se att de 12 pjäser som i dagsläget ska
            säljas istället anskaffas av det svenska försvaret. Målet är att
            alla 48 pjäser dessutom ska vara förbandssatta mot slutet av innevarande
            försvarsbeslutsperiod. Pjäserna kan bemannas av pliktpersonal.
            Att ha alla 48 pjäser krigsdugliga kommer även att kräva vissa
            materiella kompletteringar för att pjäserna ska kunna vara fullt
            operativa.
          </p>
          <head xml:id="i-VDFNnsGfsUePz7xMzN2dsD" type="h1">
            Den marina förmågan
          </head>
          <p xml:id="i-NYpmGFaT3spxouKa1Ndhhj">
            Sverige är ett exportberoende land som i hög grad är beroende
            av att kunna hålla våra handelsvägar öppna. Den övervägande delen
            av Sveriges export och import går sjövägen. Att störa farlederna
            genom minering eller bara ett hot om minering skulle innebära
            ett reellt hot mot Sveriges försörjningstrygghet, såväl i freds-
            som i krigstid.
          </p>
          <p xml:id="i-HXNp1iog8SmkFbb5m9JGBR">
            För att möta detta hot mot våra farleder måste Försvarsmakten
            ha tillräckliga resurser när det gäller minröjningsförmågan. Minröjningsfartygen
            ligger nu med som en del i den materielutredning som ska ta fram
            förslag till hur framtidens materielbehov ska prioriteras och
            finansieras. Vi vill lyfta behovet av att prioritera den förmågan.
          </p>
          <p xml:id="i-6bGa3NMBFjKBgjrMG8QiJ5">
            Frågan om att våra fem Visbykorvetter inte utrustats med luftvärn
            har diskuterats under flera års tid. Det har hävdats att korvetterna
            skulle vara skyddslösa utan luftvärnet. Faktum är att Visbykorvetterna
            har en god förmåga till självskydd med hjälp av en kombination
            av andra system, däribland radar, stealthteknik och automatkanonen.
          </p>
          <p xml:id="i-HTk3VM3311WWoGqhiSAuxq">
            Att addera luftvärnsförmåga skulle dock stärka möjligheter till
            självskydd och dessutom stärka Visbykorvetternas möjligheter att
            exempelvis kunna skydda andra fartyg, men även skyddsobjekt som
            hamnar och andra installationer.
          </p>
          <p xml:id="i-JWzskSitREmtZ2RjSZkLdU">
            Ytterligare ubåtar skulle stärka försvarets förmåga till underrättelseinhämtning,
            men även vår förmåga att förhindra eventuella motståndare att
            få tillträde till svenskt territorium. Vi ser även att de ubåtar
            som anskaffas i nästa steg även har möjligheten att bära kryssningsrobotar.
            Detta skulle innebära en ny och viktig förmåga. Ett amfibie­regemente
            i Göteborg är en åtgärd som bör prioriteras för att såväl stärka
            försvaret i Västsverige som höja marinens sammanlagda förmåga.
          </p>
          <p xml:id="i-P6wKFSV7sqPcLLKmtCrt5C">
            En annan viktig fråga när det gäller marinen som kommer att bli
            aktuell i närtid är nästa generations ytstridsfartyg. Finland
            ligger något före i den processen och är nu på väg att beställa
            nya fartyg. Sverige bör se över möjligheten att ansluta till den
            finska anskaffningen. I upphandlingen bör behovet av luftvärn
            till nästa generations korvetter vara prioriterat. På sikt ser
            Moderaterna även att antalet fartyg i marinen utökas, i det sammanhanget
            bör alternativet att även anskaffa mindre patrullfartyg beaktas.
          </p>
          <head xml:id="i-3dVtqdhb6hFWhnVboHkiDX" type="h2">
            Materiel, logistik och industri
          </head>
          <p xml:id="i-UJyWRqafVnHViR4U3bpuKV">
            Sverige har i dag en livskraftig försvarsindustri som bidrar
            till att stärka Sveriges säkerhet och som utgör en viktig högteknologisk
            bransch i Industrisverige. Cirka 30 000 människor är direkt sysselsatta
            i den svenska försvarsindustrin, och betydligt fler om man räknar
            in underleverantörerna. Vi har ett antal stora försvarsföretag
            som är exportberoende och som har förmåga att leverera helhetslösningar
            för hela vapen­plattformar.
          </p>
          <p xml:id="i-PiCU4FwAoPJ3QA6oWrLT2">
            Framtidens försvarsindustri går i allt högre utsträckning mot
            att civil teknik integreras i militär teknik. Nya förmågor som
            cyberförsvar, rymdteknik, nanoteknik och autonoma system kräver
            en mycket hög teknologisk nivå samtidigt som tekniken i existerande
            plattformar även blir mer avancerad. För att kunna leverera bra
            och konkurrenskraftiga produkter och tjänster kommer det vara
            avgörande att svensk försvarsindustri kan följa med i den utvecklingen.
          </p>
          <p xml:id="i-6RKHj7CNyMXfD7MemMXfoj">
            För att försvarsmyndigheterna ska kunna beställa materiel som
            både är modern, relevant och kostnadseffektiv krävs en god samordnad
            upphandlingskompetens hos myndigheterna. Detta har inte alltid
            fungerat optimalt. Därför vill vi lyfta behovet av en bättre upphandlingskompetens
            hos försvarsmyndigheterna. Ska det dessutom göras upphandlingar
            av hela förmågor kommer detta bli än mer viktigt.
          </p>
          <p xml:id="i-76CKXa51rtNU2LrDkCbLVi">
            Det finns ett behov av att kunna göra innovationsupphandlingar
            i högre utsträckning. Innovationsupphandling innefattar dels upphandling
            som sker på ett sådant sätt att den inte utesluter nya lösningar,
            så kallad innovationsvänlig upphandling, dels upphandling av innovation,
            som innebär upphandling av framtagande av nya lösningar som ännu
            inte finns på marknaden.
          </p>
          <p xml:id="i-EMPGXTYAHyzftYT3q6Gwt9">
            Vi vill även bättre utnyttja de stora teknik- och industriföretag
            vi har i Sverige och genomföra stora upphandlingar där försvaret
            inte bara upphandlar själva varan utan också underhåll och logistiktjänster
            som inte bara gäller i fredstid. Det vill säga att en aktör tar
            ansvar för att leverera hela förmågan som huvudentreprenör. Ett
            sådant förfarande kommer dock att ställa stora krav på en relevant
            kravspecifikation, spårbarhet och rimliga marginaler i affären.
          </p>
          <p xml:id="i-RoEZ3shwCihJRT2raAx46K">
            En väl fungerande logistik är helt central för att försvaret
            ska kunna lösa sina uppgifter särskilt i tider av kris och krig.
            Försvarslogistiken inbegriper allt från service och reservdelar
            till att säkra tillgången på personlig utrustning och sjukvård.
            De senaste åren har den svenska försvarslogistiken genomgått en
            stor förändring, vilken var resultatet av en bred politisk uppgörelse
            i riksdagen.
          </p>
          <p xml:id="i-UZMRXQEmHknah1Pb7WbKFu">
            Erfarenheterna hittills pekar dock på att det är svårt att uppnå
            de effektiviserings­vinster som uppställts. Dessutom finns det
            frågetecken om effektiviseringarna alltid görs utifrån ett helhetsperspektiv
            där man har Försvarsmaktens operativa förmåga i fokus.
          </p>
          <p xml:id="i-CTfq43931PNLFXn8LhUf46">
            I den materiel- och logistikutredning som presenterades i december
            2016 föreslås att Försvarsmakten ska ansvara för att driften och
            vidmakthållandet av myndighetens materiel och att därmed verksamhetsområdet
            förråd, service och verkstäder inom Försvarets materielverk förs
            över till Försvarsmakten.
          </p>
          <p xml:id="i-RiFdBda5mnKrju9GPHmQ59">
            Från Moderaternas sida ställer vi oss positiva till förslaget.
            Det är dock viktigt i det fortsatta arbetet med logistikförsörjningen
            att beakta de frågetecken som rests av centrala aktörer. Försvarsmakten
            hade motsvarande ansvar före logistikförändringen 2012 och det
            var brister i den dåvarande ordningen som gjorde att logistiken
            överfördes till FMV. Därför kommer utformningen av den nya organisationen
            vara central för att samma problem inte uppstår igen.
          </p>
          <p xml:id="i-QhWFzVbXavznrSSXioGueA">
            Vidare måste även statens beställarkompetens säkerställas, särskilt
            i ljuset av att utredningen föreslår två upphandlande myndigheter.
            Det är också centralt att det finns ett livscykelperspektiv med
            redan från dag ett när materiel ska beställas.
          </p>
          <p xml:id="i-Da73hLe5sk84AcXzF5FUdh">
            Moderaterna vill även peka på vikten av att se på internationella
            exempel när man organiserar logistiken. I till exempel Finland
            har staten ingått ett partnerskap med en privat aktör som står
            för stora delar av den finska logistiken. Erfarenheterna har initialt
            varit positiva och denna lösning skulle kunna vara ett bra exempel.
          </p>
          <head xml:id="i-Xirpn2ZBhtrDzAcfNVRhRC" type="h2">
            Internationella insatser
          </head>
          <p xml:id="i-SVPHCGkB2Ki96GMFZvq9y1">
            Sverige står inför ett antal utmaningar i de internationella
            insatserna. Det handlar om var, i vilken kontext och med vem som
            Sverige ska göra internationella insatser, men även om hur vi
            blir bättre på samverkan mellan civila och militära delar för
            att skapa långsiktighet och hållbarhet.
          </p>
          <p xml:id="i-JL6niSAAYLe3PN8s2z26WW">
            Nato är i dag en organisation med en global och hög förmåga att
            genomföra krishantering. Sverige har vid flera tillfällen deltagit
            i Natoinsatser. Det har varit värdefulla missioner som har bidragit
            till fred och säkerhet och där de svenska bidragen fått beröm
            av övriga länder. Sverige bör även i fortsättningen samverka med
            Nato i internationella insatser.
          </p>
          <p xml:id="i-U9nUDEsCAQF9qHaNSeNyBX">
            Det finns också ett värde i att bidra till FN-ledda insatser.
            Genom att delta i dessa bidrar Sverige till att höja kompetensen
            i FN-insatsen och ge den en större legitimitet. För närvarande
            deltar Sverige i den FN-ledda insatsen i Mali med bland annat
            ett underrättelsekompani.
          </p>
          <p xml:id="i-6CCT7gV86xG21WH73zP5zM">
            Insatsen i Afghanistan var en ögonöppnare för många när det gäller
            vikten av att ha både säkerhetsskapande militär närvaro och långsiktigt
            utvecklingsbistånd. Utan säkerhet – ingen utveckling, utan utveckling
            ingen långsiktig säkerhet. Detta är viktigt att beakta i framtida
            svenska internationella insatser.
          </p>
          <p xml:id="i-95jSWCb7GCEd12Ejr3J5NP">
            Alliansen har vid flera tillfällen lyft just behovet av att ha
            ett helhetstänkande i de internationella insatserna där erfarenheterna
            från pågående och genomförda internationella insatser tas till
            vara. Vi har även fått igenom att tillkännagivande till regeringen
            om behovet av detta. Arbetet bör göras genom att fastställa konkreta
            nationella mål för de internationella insatserna mot vilka de
            kan utvärderas. Regeringen har tyvärr inte på ett tillfredsställande
            sätt lyckats presentera relevanta och mätbara mål.
          </p>
          <p xml:id="i-VmLdpmYGWKFBTeATPpnkbk">
            Sverige bör även fortsatt ha en hög ambition att delta i internationella
            insatser. Just nu ligger mycket av fokus på de sönderfallande
            staterna i Mellanöstern och Nordafrika som också utgör baser för
            den terror som riktas mot länder utanför den regionen. Det är
            viktigt att Sverige tar sitt ansvar i kampen mot terrorismen.
          </p>
          <p xml:id="i-T4viY6hy3AsfRVhiv1TtRD">
            En relaterad fråga är den om möjligheterna att evakuera svensk
            personal i statlig tjänst utomlands. Detta är en trovärdighetsfråga
            och en viktig förmåga som kan aktualiseras vid kris och konflikt.
            Händelserna på det amerikanska konsulatet i Bengazi i Libyen när
            USA:s ambassadör dödades var en tragisk påminnelse. Därför bör
            de föreslagna utredda lagändringar som möjliggör stöd från Försvarsmakten
            för evakuering av svensk statlig personal i nöd utomlands genomföras.
          </p>
          <head xml:id="i-MYDHUAPJ4rNARjv1uAQBNZ" type="h1">
            Försvarsmakten roll i försörjningstryggheten
          </head>
          <p xml:id="i-EnhV56Jf94sN8GZXobgggU">
            Vikten av försörjningstrygghet i händelse av kris och krig är
            något som inte nog kan understrykas. I denna motion föreslår vi
            ett antal åtgärder där Försvarsmakten bidrar till att denna kan
            upprätthållas. Det handlar bland annat om stärkt samlad luftförsvars­förmåga
            genom anskaffning av luftvärn såväl markbaserat som till våra
            existerande och framtida ytstridsfartyg. Vi lyfter även förmågan
            till minröjning. I försvarsuppgörelsen ingår resurser till en
            förbättrad sjömineringsförmåga.
          </p>
          <p xml:id="i-DBYqs76N6k15UAcfsA5BQu">
            Moderaterna vill även peka på behovet av att stärka den militära
            närvaron i Västsverige, inte minst utifrån att Göteborgs hamn
            är central för svensk utrikeshandel och därmed försörjningstrygghet.
            Dels vill vi se att hemvärnet ges uppdrag och förmåga att möta
            hybridhot vid samhällsviktig infrastruktur, som just hamnar. Dels
            bör försvaret av Västsverige stärkas genom att sätta upp ett amfibieregemente
            på garnisonen i Göteborg.
          </p>
          <head xml:id="i-URTVwAz8g8fe7KDDPoiHwp" type="h1">
            Internationell samverkan
          </head>
          <p xml:id="i-U5FxsDhfabX4SgQMNC7dg1">
            Genom att samverka med andra länder dels i internationella insatser,
            dels genom gemensam övningsverksamhet bygger det svenska försvaret
            kompetens och stärker förmågan till samverkan med andra länder
            i händelse av kris och krig – en hörnsten i Sveriges säkerhetspolitik.
          </p>
          <p xml:id="i-WovanRnae4eqdMXytGx3Bk">
            Sveriges försvarssamverkan med Nato och enskilda Natoländer har
            nu utvecklats under ett antal år och dessutom under svenska regeringar
            med olika politisk inriktning. Under det gångna året har det tagits
            beslut om att Sverige ska vara med i den brittisk­ledda snabbinsatsstyrkan
            Joint Expeditionary Force (JEF). Det är positivt, men arbetet
            med att fortsätta att utveckla samarbetet med Nato ska fortsätta
            att fördjupas.
          </p>
          <p xml:id="i-U6nS9LBDM4m9NCsErgWHLm">
            I det senaste försvarsbeslutet som nu har börjat genomföras från
            och med årsskiftet finns en skrivning om att Sverige aktivt bör
            söka deltagande i samarbeten som JEF. Detta för att stärka förutsättningarna
            för deltagande i internationella krishanterings­insatser inom
            ramen för FN, EU, Nato och OSSE. Regeringen anser att svenskt
            deltagande i sådana operationer i första hand bör ske i samarbete
            med andra länder, i synnerhet våra grannländer. Det är viktigt
            att regeringen nu tar steg för att leva upp till den ambitionen.
          </p>
          <p xml:id="i-4GzLvKyxWvv2Cee99xTYSY">
            Ett område där det finns en stor potential att vidareutveckla
            samarbetet är ytterligare samövning med Nato och USA när det gäller
            luftförsvaret. I den stora svenska övningen Aurora, vilken hålls
            i september 2017, kommer amerikanska Patriotförband att delta.
            Detta samarbete är bra för Sverige och bör utvecklas.
          </p>
          <p xml:id="i-LMd9Gth4MzPLXouq6jMK1N">
            En viktig del i detta är den gemensamma svensk-finska marina
            styrkan, Swedish Finnish Naval Task Group, som kommer håller på
            att byggas upp. I uppgifterna ingår att den på sikt ska kunna
            genomföra sjöövervakningsoperationer och sjöfartsskydd. Styrkan
            bör även kunna samverka med Natostyrkor för att stärka säkerheten
            och stabiliteten i Östersjön.
          </p>
          <head xml:id="i-DsFZUo1vMaj2AD9CC558Q2" type="h1">
            Europeiskt försvarssamarbete
          </head>
          <p xml:id="i-4eqgsgMji58qzoMwBJYhRg">
            Det säkerhetspolitiska landskapet skiftar snabbt. Länderna i
            Europa förväntas och bör ta ett större ansvar för sin egen säkerhet.
            Som ett resultat av detta har tempot i försvars­samarbetet inom
            EU ökat betydligt den senaste tiden. Detta ger oss anledning att
            se över och där nödvändigt ompröva våra positioner till försvarssamarbetet
            inom EU, för att försäkra oss om att våra ståndpunkter är relevanta
            och till största möjliga nytta för Sverige.
          </p>
          <p xml:id="i-LsrLr8Np4mRydJZqYSgMcz">
            Det är viktigt att Sverige bygger allianser med likasinnade stater
            även inom det europeiska försvarssamarbetet. Det kan dels gälla
            i den utökade nordisk-baltiska kretsen, men även med de länder
            som har Jas Gripen-systemet samt deras relevanta grannländer.
          </p>
          <p xml:id="i-PFVN8kt8rTTsLDkTVg6ig">
            Från svensk sida bör vi dock ha med oss vissa utgångspunkter
            i det vidare arbetet. EU ska inte hålla på med saker som Nato
            redan gör. Det är viktigt att EU har en dialog med Nato för att
            undvika dubblering av uppgifter. Utgångspunkten är den gemensamma
            samarbetsdeklaration som Nato och EU gjorde vid Natotoppmötet
            i Warszawa 2016. Någon egen EU-armé är därmed inte aktuell.
          </p>
          <p xml:id="i-7UFc8k98t2f6Pg8zC2dwVq">
            Försvarssamarbetet bör dessutom inte föra med sig nya stora kostnader.
            Istället bör medel föras över från andra områden som till exempel
            jordbruksstödet.
          </p>
          <p xml:id="i-Qku5fVPmcRcQ1QkWrb1QiL">
            Utvecklingen inom försvarssamarbetet sker nu främst på två områden.
            Det gäller forskning och innovation samt anskaffning och utveckling.
            Utvecklingen av PESCO, det ramverk som etablerades i Lissabonfördraget,
            kommer att bli en viktig del för att utveckla samarbetet.
          </p>
          <p xml:id="i-PFQKJD9LmeFJv2bCFrjCF5">
            Det är positivt att det nu finns ett förslag till hur samarbetet
            kring försvarsforskning och förmågeutveckling kan utvecklas. Det
            behövs mer resurser till forskningen och det finns en potential
            och effektivitetsvinster i en större samordning kring förmågeutveck­lingen.
          </p>
          <p xml:id="i-CJyXpondyZm8MfKpEE3tFZ">
            De spelregler som nu implementeras i det första steget kring
            hur försvarssamverkan ska fungera kommer att bli viktiga och en
            mall för det fortsatta arbetet. Därför måste Sverige vara proaktivt
            och arbeta för relevanta spelregler som inte missgynnar innovation
            eller vissa aktörer.
          </p>
          <p xml:id="i-Aaqnq7ijB1yPbKS134DEUd">
            Centralt är att säkerställa mångfalden så att även små och medelstora
            länder och företag kan få möjlighet att delta i olika projekt
            på samma villkor som större länder och företag. Även viktigt att
            tredje land kan finnas med i projekten, med tanke på utländskt
            ägande i de svenskbaserade företagen och att för att kunna bibehålla
            den transatlantiska länken.
          </p>
          <p xml:id="i-Y5vBrjsNLedhhDcnfwxrGz">
            Moderaterna är för att i ökad utsträckning använda PESCO-samarbetet,
            vilket redan finns i Lissabonfördraget, för att samordna försvarssamarbetet.
            PESCO medger också att olika samarbeten och projekt kan utvecklas
            i olika takt och med olika länder som deltar.
          </p>
          <p xml:id="i-MZ4L7b539cWVVYSuvrscxQ">
            Slutligen är det viktigt att Sverige driver frågan om att stoppa
            byggandet av gasledningarna Nord Stream 2. Här har regeringen
            ett tungt ansvar att på EU-nivå skapa opinion och samla likasinnade
            stater för att motverka Nord Stream 2. Skulle projektet bli verklighet
            kommer Europas beroende av rysk gas öka betydligt och i förlängningen
            Rysslands möjligheter att påverka EU-ländernas politik för att
            gynna ryska intressen.
          </p>
          <head xml:id="i-7tkWUQ6Se6BenE57CqWdEm" type="h1">
            Konkret nedrustningsarbete
          </head>
          <p xml:id="i-Jx4QzYJd2Gssyy6yCG35Yr">
            Spridning av massförstörelsevapen är en betydande utmaning i
            en värld som präglas av en allt större säkerhetspolitisk osäkerhet.
            Det är därför viktigt att Sverige bidrar på bästa sätt till att
            arbeta för internationell säkerhet och stabilitet, inte minst
            när det gäller anti-spridningsarbetet.
          </p>
          <p xml:id="i-4nAbuhEazmfvwUS3FLqTPh">
            I samband med att lagen om signalspaning i försvarsunderrättelseverksamhet
            trädde i kraft 2009 begränsades antalet myndigheter som har rätt
            att inrikta signalspaning. Det var positivt att integritetsskyddet
            stärktes i och med de förändringar som då gjordes av lagstiftningen
            kring signalspaning.
          </p>
          <p xml:id="i-9BKE3piPJRdhMkj2W81Kut">
            Med tiden har det dock visat sig att lagstiftningen som styr
            signalspaning har behövt modifieras utifrån hur omvärlden har
            utvecklats och vilka behov som funnits när det gäller tillgång
            till signalspaning hos svenska myndigheter.
          </p>
          <p xml:id="i-B24AjFQ7p2pnK1AnavQMhQ">
            2012 tog riksdagen beslut om att Säkerhetspolisen och Rikskriminalpolisen
            ska läggas till de myndigheter som får tillgång till signalspaning
            i sin försvarsunderrättelse­verksamhet. Syftet är att Säkerhetspolisen
            och Rikskriminalpolisen lättare ska kunna få strategiska uppgifter
            om bland annat internationell terrorism och annan grov brottslighet
            som har koppling till andra länder och som kan hota viktiga svenska
            intressen.
          </p>
          <p xml:id="i-WPcrDRgHsbeggXReH7oomh">
            Signalspaning får i dag bedrivas i syfte att kartlägga utveckling
            och spridning av massförstörelsevapen, krigsmateriel och produkter
            med dubbla användningsområden. Dock har den ansvariga myndigheteten
            Inspektionen för strategiska produkter (ISP) inte rätt att inrikta
            signalspaning från Försvarets radioanstalt (FRA) för att uppnå
            detta syfte.
          </p>
          <p xml:id="i-4scExwsnpxWaxdPJAsRUGY">
            Det betyder att den myndighet som har att följa upp frågor kring
            bland annat spridning av massförstörelsevapen i dag inte har möjlighet
            att ta strategiska beslut för att lösa sin uppgift på ett tillfredsställande
            sätt.
          </p>
          <p xml:id="i-R9b8a4281SiH4Y4BoZ4uXL">
            Ur ett svenskt perspektiv blir det problematiskt att kontrollera
            att svenska företag inte exporterar teknik, vilken skulle kunna
            användas för att framställa massförstörelse­vapen, till olämpliga
            länder. Dessutom försvåras Sveriges möjlighet att uppfylla sina
            åtaganden i ett antal internationella exportkontrollarrangemang
            vars syfte är att förhindra spridning av massförstörelsevapen
            och av konventionella vapen vilka kan hota internationell fred
            och säkerhet.
          </p>
          <p xml:id="i-TscotWWWGishLvwH1CU5BK">
            Det faktum att ISP inte själva får inrikta signalspaning i dag
            för att kunna fullgöra sitt uppdrag innebär problem på flera plan.
            Därför bör regeringen se över möjligheten att lägga till ISP till
            de myndigheter som har rätt att inrikta signalspaning.
          </p>
        </div>
        <div xml:id="i-HTd4rjxdr6gc5GmsNi95To" type="signatureBlock">
          <list xml:id="i-JECCX8vBCgZMKUVgpxxqiM">
            <item xml:id="i-Dwt2yjBygwkk4ifWFA72PR" who="i-9xarzmckV5SS8EyJPN5b3x" type="signature">
              Hans Wallmark (M)
            </item>
            <item xml:id="i-CNEgUWKMEXowXPoMNCyBXf" who="i-MvtueCqXEtMA1qymmmnHWQ" type="signature">
              Lena Asplund (M)
            </item>
            <item xml:id="i-UcxQHFLQaSzDdk9eu5oQDU" who="i-7BVrTrBc6AJDkYa3WEfLxy" type="signature">
              Jan R Andersson (M)
            </item>
            <item xml:id="i-Wnk8eKS89VYCe8LbDyvygg" who="i-5pt7V9L88gFuC3UA5MjoNb" type="signature">
              Lotta Olsson (M)
            </item>
            <item xml:id="i-GJKgJuz46Kgta4M285UEZy" who="i-UN2yUiBdgSDPJiqaTizjtf" type="signature">
              Dag Klackenberg (M)
            </item>
          </list>
        </div>
      </div>
    </body>
  </text>
</TEI>
