<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UbU-00396">
  <teiHeader>
    <fileDesc>
      <titleStmt>
        <title>Grundskolan</title>
        <author corresp="i-7Gy2xwC7Jyimjy9QTKnQEf">av Rossana Dinamarca m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Grundskolan</title>
          <idno type="rdwebb">H102Ub396</idno>
          <rs type="number">Ub396</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H102Ub396/text</ref>
          <ref type="dokument_url_html">http://data.riksdagen.se/dokument/H102Ub396</ref>
          <ref type="dokumentstatus_url_xml">http://data.riksdagen.se/dokumentstatus/H102Ub396</ref>
          <ref type="doc">http://data.riksdagen.se/fil/2DFF1024-A341-4493-A54E-EF389BC469DA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-B5ffETpGu98BHhXF34hG7M" type="signed"/>
        <correspContext corresp="i-B5ffETpGu98BHhXF34hG7M">
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-CNBy5dFgNNyEozHVpAj93c"/>
        </correspContext>
        <correspAction type="numbering" xml:id="i-8ZZrLoiGBXaxDztgM1Dqf9">
          <date when="2013-10-07"/>
        </correspAction>
        <correspAction type="submission" xml:id="i-PXSqLV81GMFGBFWvyAEn9S">
          <date when="2013-10-03"/>
        </correspAction>
        <correspAction type="transfer" xml:id="i-5wP1SqrN5VY6Lnr92dm9iw">
          <date when="2013-10-03"/>
        </correspAction>
        <correspAction type="assigned" xml:id="i-FZPA3u7K7wKVUzpqtiF38Y"/>
        <correspContext corresp="i-FZPA3u7K7wKVUzpqtiF38Y">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-SozkJuvDmMtJvH4bHEetfY">
          <head xml:id="i-52jEDaE4hP4Wz1yGNdHb5L">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Vinster i fristående skolor 3
            </item>
            <item>
              3.1 Friskolekommitténs förslag är otillräckliga 3
            </item>
            <item>
              3.1.1 Ägarformen hos aktiebolag på skolområdet 4
            </item>
            <item>
              3.1.2 Kommunernas inflytande över etablering av friskolor 4
            </item>
            <item>
              3.1.3 Frågan om reglering av bolagsverksamhetens syfte 5
            </item>
            <item>
              3.2 Avknoppade skolor 5
            </item>
            <item>
              3.3 Ändrat regelverk vid ansökningar om att starta fristående
              skolor 6
            </item>
            <item>
              3.3.1 Stopplag 6
            </item>
            <item>
              3.3.2 Avgift för ansökan 7
            </item>
            <item>
              3.3.3 Kommunernas yttranden till Skolinspektionen 7
            </item>
            <item>
              3.4 Möjlighet att omedelbart stänga en skola 7
            </item>
            <item>
              3.5 Behovsstyrd resursfördelning 8
            </item>
            <item>
              4 Bristen på likvärdighet i skolan 9
            </item>
            <item>
              4.1 RUT-avdrag för läxhjälp 9
            </item>
            <item>
              4.2 Återinför närhetsprincipen 10
            </item>
            <item>
              5 Förstatliga skolan 10
            </item>
            <item>
              6 Bättre förutsättningar för lärande 11
            </item>
            <item>
              6.1 Begränsa antalet nationella prov 11
            </item>
            <item>
              6.2 Kvalitetsmärkta läroböcker 12
            </item>
            <item>
              6.3 Tillgång till datorer och kunskap i källkritik 12
            </item>
            <item>
              6.4 Stärkt rätt till studiehandledning på sitt modersmål 13
            </item>
            <item>
              6.5 Skolbibliotek av hög kvalitet 13
            </item>
            <item>
              7 Skolor på landsbygden 14
            </item>
          </list>
        </div>
        <div type="motProposal" subtype="förslag">
          <head xml:id="i-6RgdQ2fyAkB8WSXw7aR4Wc">
            2 Förslag till riksdagsbeslut
          </head>
          <list style="ol">
            <item xml:id="i-WaN78ferfUjNFhUkkdETt7">
              Riksdagen tillkännager för regeringen som sin mening vad som
              anförs i motionen om att beviljade tillstånd för skolverksamhet
              bör dras tillbaka om det kan konstateras att gällande regler inte
              har följts vid försäljning av kommunala skolor till privata intressenter.
            </item>
            <item xml:id="i-JMrD2QH1ujWzdMAVBtvzZB">
              Riksdagen tillkännager för regeringen som sin mening vad som
              anförs i motionen om en stopplag för etablering av fristående
              skolor.
            </item>
            <item xml:id="i-HkXizaREPT3Rp9VBcJ9WNQ">
              Riksdagen tillkännager för regeringen som sin mening vad som
              anförs i motionen om en avgift för Skolinspektionens prövning.
            </item>
            <item xml:id="i-4DZw5FnDL8pMHS4F7D33ZJ">
              Riksdagen tillkännager för regeringen som sin mening vad som
              anförs i motionen om kommunernas yttranden till Skolinspektionen
              vid start av fristående skolor.
            </item>
            <item xml:id="i-3FXzsKMNBn6BXgioFdsRnw">
              Riksdagen tillkännager för regeringen som sin mening vad som
              anförs i motionen om att Skolinspektionen bör ha möjlighet att
              omedelbart stänga en fristående skola.
            </item>
            <item xml:id="i-NbWknqiqxRxvo12vwPQwHw">
              Riksdagen tillkännager för regeringen som sin mening vad som
              anförs i motionen om att införa nationella regler för resursfördelningen
              till skolan.
            </item>
            <item xml:id="i-HNFKMUTdzY1uYuL2cFSfLy">
              Riksdagen tillkännager för regeringen som sin mening vad som
              anförs i motionen om närhetsprincipen.
            </item>
            <item xml:id="i-M6cBTVhCiorZjby26Bw98i">
              Riksdagen tillkännager för regeringen som sin mening vad som
              anförs i motionen om att det bör tillsättas en separat utredning
              med fokus på hur staten åter kan bli huvudman för den svenska
              skolan.
            </item>
            <item xml:id="i-SFKGVqjrNQtNiyQD6muVbQ">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en bred
              partipolitisk överenskommelse om politiken kring nationella prov.
            </item>
            <item xml:id="i-2MUkBbjFvhRX4oWxPrJeHt">
              Riksdagen tillkännager för regeringen som sin mening vad som
              anförs i motionen om att ge Skolverket i uppdrag att utreda ett
              inrättande av en läromedelsmärkning à la Svanen för de läromedel
              som är utformade i enlighet med läroplanernas värdegrund.
            </item>
            <item xml:id="i-LGmEWhYSGHmUCM39Z5nN6C">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur varje lärare och elev kan få tillgång till
              en dator och kunskap i källkritik.
            </item>
            <item xml:id="i-BYSaPuR4hd1CAgNTuVV8hU">
              Riksdagen tillkännager för regeringen som sin mening vad som
              anförs i motionen om att de elever som varit kort tid i Sverige
              ska ha rätt till studiehandledning.
            </item>
            <item xml:id="i-NvCVnNdKSBN8GW93XVCEjV">
              Riksdagen tillkännager för regeringen som sin mening vad som
              anförs i motionen om att det bör införas en tydlig definition
              i skollagen på vad som får kallas ett skolbibliotek.
            </item>
            <item xml:id="i-RwhrBMh6tZu9tKn8YgSPAj">
              Riksdagen tillkännager för regeringen som sin mening vad som
              anförs i motionen om att Skolverket bör få i uppdrag att bedriva
              utvecklingsarbete för hur man driver små skolor med hög kvalitet.
            </item>
          </list>
        </div>
        <div type="motContent">
          <head type="h1" xml:id="i-R9CJpoA5c6oFK6XpLusgPo">
            3 Vinster i fristående skolor
          </head>
          <p xml:id="i-KTguW4Fqp3M7eb2rrFsFgT">
            Vänsterpartiet vill ha en välfärd fri från kommersiella intressen.
            Vi sätter välfärdens kvalitet och likvärdighet före privata vinstintressen.
            Denna princip ska även gälla skolan, en central del av den gemensamma
            välfärden. Skolans mål ska vara att ge eleverna den bästa kunskapen
            – inte att generera vinst till privata bolag. Vi har i dag en
            situation där aggressiva utländska bolag köper upp mindre skolor
            i Sverige och tar hem flera hundra miljoner i vinst varje år.
            Av alla elever som gick i fristående grundskolor läsåret 2011/12,
            gick 62 procent i skolor där huvudmannen var ett aktiebolag. När
            det gäller gymnasiet handlade det om hela 88 procent. Andelen
            företag som är huvudman för flera skolor ökar och marknaden domineras
            av några större skolkoncerner med s.k. riskkapitalbolag som ägare.
            60 procent av friskoleeleverna går i en skola som tillhör en koncern.
          </p>
          <p xml:id="i-RoAz87mcVY6bFA9UZNMb9t">
            Företrädare för de fristående skolorna brukar hävda att aktiebolag
            är den bästa driftsformen eftersom det är en välprövad företagsform
            med klara regler. Det är dessutom den lämpligaste driftsformen
            för att maximera vinsten, begränsa inflytandet för elever och
            anställda samt försvåra allmänhetens insyn i verksamheten. Möjligheten
            för fristående skolor att vara vinstdrivande tillsammans med ett
            av de mest generösa bidragssystemen i världen har gjort det svenska
            skolväsendet till en lukrativ bransch.
          </p>
          <p xml:id="i-WqtYmF82z6DHBhXXZSUoDn">
            I andra länder är lagstiftningen betydligt mindre generös mot
            privata vinstintressen. I Norge är visserligen alla bolagsformer
            tillåtna för de fristående skolorna, men det finns ett krav på
            att alla offentliga medel ska komma eleverna till godo. Bland
            annat ålades skolkoncernen John Bauer att betala tillbaka 2,9
            miljoner kronor till den norska staten för att ha köpt tjänster
            från företag som kontrollerats av skolchefer. I Finland drivs
            skolorna av allmännyttiga samfund och får inte drivas för ekonomisk
            vinning. I Danmark är det förbjudet att driva skolor i form av
            aktiebolag just med tanke på möjligheten till vinstutdelning och
            det är endast icke vinstdrivande stiftelser som får vara huvudman.
            Dessutom får en enskild huvudman inte driva fler än en skola.
          </p>
          <head type="h2" xml:id="i-P1fdva6DPCHT2QQBcQcukk">
            3.1 Friskolekommitténs förslag är otillräckliga
          </head>
          <p xml:id="i-VwMVP8CMAGnNWT2ayq4puy">
            Nyligen presenterade den statliga utredningen Friskolekommittén
            sina förslag (Friskolorna i samhället, SOU 2013:56). Det är till
            arbetet i denna utredning som regeringen gång på gång har hänvisat
            när problem på friskoleområdet har uppdagats i media eller tagits
            upp i den politiska debatten.
          </p>
          <p xml:id="i-W37MBabMxyRABG2to3SUvH">
            Men Friskolekommitténs förslag är otillräckliga och tar inte
            ställning till grundproblemet med friskolor: vinstfrågan. Med
            kommitténs förslag kommer det även fortsättningsvis att vara möjligt
            för friskoleföretagen att dela ut vinst till ägarna. Våra gemensamma
            skattemedel kommer att fortsätta att gå till vinst istället för
            till utbildning. Riskkapitalbolag kommer även framöver att kunna
            driva skolor i vinstsyfte.
          </p>
          <p xml:id="i-PVdRrZWEdokauJwK8GWd4c">
            Vänsterpartiet vill sätta stopp för vinstutdelningen i friskolebranschen.
            Vi vill att varenda skattekrona ska gå till att höja kvaliteten
            i skolan. Vi vill att allt överskott ska återinvesteras i verksamheten.
          </p>
          <p xml:id="i-TGcKCkPzfhKRhbj9WWPLuG">
            En del av de förslag som kommittén lägger fram är bra: införande
            av meddelarskydd för anställda i fristående skolor, införande
            av offentlighetsprincipen i fristående skolor och skärpta sanktioner
            vid allvarliga brister. Dessa förslag kommer att medföra verkliga
            förbättringar jämfört med i dag och välkomnas av Vänsterpartiet.
          </p>
          <p xml:id="i-UZHXh6Shwe9ATEz24xUd8Q">
            Andra förslag, som rör ägarskap, friskoleetablering och bolagens
            syfte är uppenbart tandlösa och ger endast marginella effekter.
            I det följande utvecklar vi vår kritik mot dessa förslag och förklarar
            varför vi inte kan ställa oss bakom dem.
          </p>
          <head type="h3" xml:id="i-7Ndqamwt3eZMXKM7sLkfTd">
            3.1.1 Ägarformen hos aktiebolag på skolområdet
          </head>
          <p xml:id="i-DYqM7A3cbymaamq13sTdwq">
            Kommittén föreslår att en ägarprövning bör införas för att säkerställa
            att ägarna av skolföretag har ett seriöst och långsiktigt intresse
            för att bedriva utbildning. Kommittén lämnar inte några författningsförslag
            utan hänvisar till en pågående utredning om ägarprövning inom
            välfärdssektorn (Fi 2012:11).
          </p>
          <p xml:id="i-P1YN4p82SEftG3h88fQnES">
            Vänsterpartiet anser att kommitténs förslag är tandlöst. Att
            på förhand garantera en ägares långsiktighet är en omöjlig uppgift,
            inte minst då kommittén valt att inte lägga några restriktioner
            på vilka bolagsformer som ska få driva skolor. Alla friskoleföretag,
            även de som ägs av riskkapitalbolag, kommer naturligtvis att uppge
            att de är långsiktiga och seriösa. Friskolekommitténs förslag
            kommer därför inte att ha någon nämnvärd effekt.
          </p>
          <p xml:id="i-B2LaSHYoArpP6ZiiG7swvp">
            Sedan 2006 finns en särskild företagsform – aktiebolag med särskild
            vinst-udelningsbegränsning (svb) – som var tänkt för verksamheter
            som tidigare drivits i offentlig regi. Vänsterpartiet anser att
            alla bolag som vill vara verksamma på skolområdet ska vara svb-bolag.
            Genom att införa detta krav sållas olämpliga och kortsiktiga vinstsyftande
            företag bort från friskolesektorn. Förslaget påverkar inte de
            friskolor som drivs utan vinstsyfte, t.ex. kooperativ eller ideella
            föreningar.
          </p>
          <p xml:id="i-69x9xLMPNSqang58TR69eq">
            Vi utvecklar vår modell med svb-bolag i motion 2013/14:Fi212
            Välfärd utan vinstintresse.
          </p>
          <head type="h3" xml:id="i-7hUGWQrVSRAoZDGFH2Kz2s">
            3.1.2 Kommunernas inflytande över etablering av friskolor
          </head>
          <p xml:id="i-WGAR3RdqQ4rRG3ADf2nXLV">
            Kommittén föreslår vidare att en nyetablering av en fristående
            skola ska föregås av ett samråd mellan den enskilde och den kommun
            där utbildningen ska bedrivas. Förslaget innebär att kommunen
            ges möjlighet till dialog med den friskola som vill etablera sig
            i kommunen.
          </p>
          <p xml:id="i-Fm3ysK2E29ZUU7aaUfJWvj">
            Vänsterpartiet anser att inte heller detta förslag kommer att
            ha någon större effekt. Det så kallade samråd som kommittén föreslår
            ger inte kommunen rätt att säga nej till att friskolor etablerar
            sig i kommunen. Avgörandet ligger hos Skolinspektionen. Det kommunala
            självstyret, den kommunala demokratin och de enskilda kommunernas
            behov får stå tillbaka för friskolebranschens behov. Den fria
            etableringsrätten består även om den kringgärdas av krav på samråd
            och samverkan.
          </p>
          <p xml:id="i-5Mv9H1sNCUNp6J1cAnTtMy">
            Vänsterpartiet föreslår i stället att kommunen ska ha rätt att
            besluta när och var icke-offentliga aktörer får etablera sig.
            Dessa aktörer ska inte själva, eller i samråd med kommunen, kunna
            bestämma var de ska driva skattefinansierad verksamhet. Kommunen
            bör ha vetorätt vid etablering av en friskola inom kommunen. Även
            detta krav tas upp i vår motion 2013/14:Fi212 Välfärd utan vinstintresse.
          </p>
          <head type="h3" xml:id="i-FWSgzov4ErQwqRnBBpDueA">
            3.1.3 Frågan om reglering av bolagsverksamhetens syfte
          </head>
          <p xml:id="i-QcjKzm1UjaDevHTSUYX7yP">
            Kommittén föreslår avslutningsvis att frågan om en reglering
            av bolagsverksamhetens syfte bör utredas. Enligt kommittén bör
            det utredas om det ska införas ett krav på att aktiebolag som
            vill bedriva skolverksamhet i sin bolagsordning, ska ange att
            bolagets verksamhet, helt eller delvis, har till syfte att bedriva
            utbildning av god kvalitet – och hur ett sådant krav i sådana
            fall bör utformas. Kommittén föreslår att utredningen om ägarprövning
            och mångfald vid offentligt finansierade välfärdstjänster (Fi
            2012:11) bör analysera och ta fram ett förslag i frågan.
          </p>
          <p xml:id="i-GYvabLUA6Y4TmKH2j3WQsF">
            Förslaget från kommittén är således att en annan utredning ska
            utreda frågan om reglering av bolagsverksamhetens syfte. Först
            när Ägarprövningsutredningen blir klar presenteras ett konkret
            förslag.
          </p>
          <p xml:id="i-9x2C5VPzXFTKrgvDM7yt93">
            Vänsterpartiet anser att förslaget är tandlöst då ett ägarsyfte
            endast kan ifrågasättas av aktieägarna själva, dvs. att föräldrar,
            elever, Skolinspektionen eller andra som inte är ägare inte kan
            ifrågasätta det. Det är föga troligt att ägarna skulle avstå från
            vinst för att syftet inte uppnås. Vänsterpartiet kan därför inte
            stödja ett sådant förslag utan hänvisar till vårt ovanstående
            krav om att aktiebolag som verkar i friskolesektorn ska vara aktiebolag
            med särskild vinstutdelningsbegränsning (svb-bolag).
          </p>
          <head type="h2" xml:id="i-VssRPS8KhPY3rNMk2JyEV9">
            3.2 Avknoppade skolor
          </head>
          <p xml:id="i-WYDuAUUcCXDNDyRmsuj1fc">
            Förutom att friskolor bildas som nya skolor förekommer det också
            att enskilda personer vill överta och privatisera verksamheten
            i kommunala skolor. Ofta är det anställda vid skolan som menar
            att de inte kan utveckla verksamheten i önskad riktning om skolan
            styrs av demokratiskt valda politiker. Företeelsen brukar omnämnas
            som avknoppning, men ett förskönat språkbruk kan inte dölja det
            faktum att det är fråga om försäljning av gemensamt styrda verksamheter
            och gemensam egendom. Konsekvenserna av denna utveckling är svåra
            att förutse, men redan nu kan stora problem anas.
          </p>
          <p xml:id="i-UEPkcLgsnnEdxin9toBmXB">
            Ett problem som har uppmärksammats är att det är möjligt att
            privatisera skolan även om en majoritet av elever och personal
            motsätter sig en privatisering. Även om personal och elever ställer
            sig positiva till en privatisering är det inte säkert att framtida
            elever och anställda är av samma åsikt.
          </p>
          <p xml:id="i-NEaiRwAr8K71Ar9NTHjCGK">
            Ett särskilt problem har uppstått när verksamhet som tidigare
            bedrivits i offentlig regi privatiseras. Den generella grundlagsfästa
            meddelarfriheten ersätts då med en långtgående tystnadsplikt.
            Detta innebär bl.a. att privat verksamhet får konkurrensfördelar
            på bekostnad av arbetstagarens möjlighet att meddela sig när det
            gäller exempelvis missförhållanden på arbetsplatsen. Detta är
            särskilt allvarligt just på grund av att verksamheterna finansieras
            med skattemedel, och för att det handlar om verksamheter där elever
            och föräldrar måste kunna ställa höga krav på kvalitet, trygghet
            och säkerhet. Friskolekommittén har föreslagit förändringar på
            denna punkt, men några konkreta förslag har man inte lagt eftersom
            en annan utredning som särskilt undersöker frågan om meddelarfrihet
            i privatdriven men offentligt finansierad verksamhet redan pågår.
          </p>
          <p xml:id="i-SdKvQmZ9TLin5F819hS8Sa">
            Ytterligare ett problem är att vissa områden helt kan komma att
            sakna kommunala skolor. Det väcker frågor om hur barns och ungdomars
            rätt att få utbildning inom det offentliga skolväsendet ska kunna
            tillvaratas och vilken rätt eleverna har att gå i en skola nära
            hemmet. Inte minst kan det komma att drabba elever med funktionsnedsättningar
            som inte kan vara säkra på att en fristående skola vill ta emot
            dem.
          </p>
          <p xml:id="i-TBo9HHGRA6pExU3furVifn">
            Givetvis är det bara populära skolor med god ekonomi som är intressanta
            att köpa ut. De skolor som blir kvar i kommunal regi är skolor
            med större eller mindre problem som kräver mer resurser. Med en
            krympande kommunal skolbudget blir det allt mindre pengar över
            till de elever som har störst behov av stöd och hjälp, vilket
            ökar segregationen och de redan alltför stora klasskillnaderna
            i samhället.
          </p>
          <p xml:id="i-NkQox9sZxnGdfccBQkzxWL">
            Skolinspektionen har redan konstaterat att för att den ska bevilja
            en avknoppad skola tillstånd är en förutsättning att överlåtelsen
            har skett enligt EG-rätten. I flera fall har detta inte gjorts
            eftersom skolorna har sålts till alltför låga priser, vilket innebär
            ett brott mot EG-rättens konkurrensregler p.g.a. att de kan betraktas
            som ett otillåtet statsstöd till dem som tar över verksamheten.
            Efter att Skolinspektionen kom fram till detta har dock inte tillstånden
            för skolorna tagits tillbaka. Beviljade tillstånd för skolverksamhet
            bör dras tillbaka, om det kan konstateras att gällande regler
            inte har följts vid försäljning av kommunala skolor till privata
            intressenter. Detta bör riksdagen som sin mening ge regeringen
            till känna.
          </p>
          <head type="h2" xml:id="i-WoLJqdCoCCzbNffCL33u3D">
            3.3 Ändrat regelverk vid ansökningar om att starta fristående
            skolor
          </head>
          <p xml:id="i-MN6KBN2iMW3aEVy6TEgd22">
            Det har skett en överetablering av friskolor, delvis på grund
            av ett otillräckligt regelverk kring den tillståndsgivning som
            sker hos Skolinspektionen. Vi föreslår här några förändringar.
          </p>
          <head type="h3" xml:id="i-J3Aka1ZLjVnYP9RP6tbtCr">
            3.3.1 Stopplag
          </head>
          <p xml:id="i-RsczCTWUFr5qZHkkpaNXNJ">
            För att hejda den numera okontrollerade utvecklingen inom skolans
            område bör det införas en stopplag för etablering av nya fristående
            skolor tills nya regler har införts som innebär att de fristående
            skolorna inte gynnas. Under den tid det tar att utarbeta och implementera
            nya regler ska Skolinspektionen inte ta emot nya ansökningar om
            att få starta fristående skolor, inkomna ansökningar ska inte
            behandlas och skolor som godkänts, men inte startat sin verksamhet,
            måste skjuta upp starten. Vad som här har anförts om en stopplag
            för etablering av fristående skolor bör riksdagen som sin mening
            ge regeringen till känna.
          </p>
          <head type="h3" xml:id="i-KBSPjYeeB5YQpRc93Nj1UT">
            3.3.2 Avgift för ansökan
          </head>
          <p xml:id="i-G2799YJM6uYqwAQDyBK1hz">
            Trots att elevunderlaget minskar är antalet ansökningar till
            Skolinspektionen om att starta fristående skolor fortfarande många.
            Många ansökningar är ofullständiga eller bristfälliga. Det innebär
            att handläggningstiderna förlängs eftersom kompletteringar måste
            begäras in. Det gör det också svårt för kommunerna att göra bra
            konsekvensanalyser om de får ett undermåligt underlag. I andra
            fall får ansökningar visserligen godkänt, men huvudmännen startar
            aldrig någon verksamhet.
          </p>
          <p xml:id="i-URe4ta9xRJw8ttor4Uh6hP">
            För att begränsa antalet ansökningar som bygger på orealistiska
            antaganden eller bristfällig planering, eller helt enkelt är oseriösa,
            bör en särskild avgift införas för Skolinspektionens prövning.
            Det är också rimligt att de som ansöker om att starta en fristående
            skola bidrar till finansieringen av statens merkostnader för prövningen.
            Vad som här har anförts om avgift för Skolinspektionens prövning
            bör riksdagen som sin mening ge regeringen till känna.
          </p>
          <head type="h3" xml:id="i-6cKi4osjnBzNn9ASZVFG1u">
            3.3.3 Kommunernas yttranden till Skolinspektionen
          </head>
          <p xml:id="i-5dRmr9pgbCzPYgYRgrKPbd">
            I samband med Skolinspektionens beslut om rätt till bidrag ska
            kommunens yttrande innehålla en konsekvensbeskrivning. Av den
            bör framgå vilka följder etableringen av en fristående skola får
            för kommunens samlade skolväsende. Skolinspektionens prövning
            ska ske utifrån en helhetsbedömning där kommunens yttrande ska
            ha avgörande betydelse.
          </p>
          <p xml:id="i-6jLvGmyggML1KE2o7CNDL2">
            För att Skolinspektionen ska ha ett fullständigt underlag för
            att fatta beslut om godkännande och rätt till bidrag bör det framgå
            av förordningen om fristående skolor att kommunen inte endast
            har rätt att yttra sig utan är skyldig att yttra sig vid etablering
            av en fristående skola. Kommunen ska också vara skyldig att bifoga
            en konsekvensbeskrivning till sitt yttrande. Då kommunerna inkommer
            med yttranden är de dock ofta kortfattade. Det är av största vikt
            att kommunens konsekvensbeskrivning ger Skolinspektionen möjlighet
            att göra en seriös bedömning av vilka följder etablerandet av
            en ny fristående skola får.
          </p>
          <p xml:id="i-4RMPwL1w7BSVB6SLAaGChT">
            Vad som ovan anförts om kommunernas yttranden till Skolinspektionen
            vid start av fristående skolor bör riksdagen som sin mening ge
            regeringen till känna.
          </p>
          <head type="h2" xml:id="i-E2aZkz2jaoQ9oTrLqMZzwq">
            3.4 Möjlighet att omedelbart stänga en skola
          </head>
          <p xml:id="i-DUSNQFtT9f29Mf98eAu7uj">
            När det finns allvarliga brister vid en fristående skola kan
            Skolinspektionen återkalla skolans tillstånd. Om skolan överklagar
            Skolinspektionens beslut kan den dock fortsätta verksamheten med
            dessa allvarliga brister under hela rättsprocessen, som oftast
            är utdragen. Detta är ett tydligt exempel på att lagstiftningen
            inte tar hänsyn till elevernas rätt till kunskap och en bra utbildning
            utan tar skolhuvudmannens parti. Skollagen bör därför ändras så
            att Skolinspektionen får möjlighet att omedelbart stänga en skola
            med allvarliga brister. Skolan ska givetvis kunna överklaga Skolinspektionens
            beslut som nu, men den ska förbli stängd under hela rättsprocessen.
            Vad som här anförts om att Skolinspektionen bör ha möjlighet att
            omedelbart stänga en fristående skola bör riksdagen som sin mening
            ge regeringen till känna.
          </p>
          <head type="h2" xml:id="i-QiBDftx9MdXFqh2MDRevVq">
            3.5 Behovsstyrd resursfördelning
          </head>
          <p xml:id="i-MUnt5wEJ7LMxp8XH1c5UdU">
            De stora överskotten inom utbildningsbranschen är en följd av
            att de fristående skolorna har varit oerhört kreativa när det
            gäller att minska sina kostnader. Ett sätt är att anställa färre
            lärare, som dessutom är obehöriga i större utsträckning än i kommunala
            skolor. Detta sänker lönekostnaderna. I de kommunala grundskolorna
            går det 12,0 elever per lärare och 88 procent av lärarna har en
            pedagogisk högskoleexamen. I de fristående grundskolorna går det
            istället 13,1 elever per lärare varav endast 73 procent har en
            pedagogisk högskoleexamen. I de kommunala gymnasieskolorna går
            det 11,6 elever per lärare, varav 81 procent har en pedagogisk
            högskoleexamen. I de fristående gymnasieskolorna går det 14,2
            elever per lärare och av dem är bara 65 procent behöriga.
          </p>
          <p xml:id="i-MaNJCAfcWCKBmvLj23ViWq">
            Friskolorna har dessutom färre specialpedagoger, endast 2,9 procent
            av lärarkåren i grundskolan och 0,7 procent på gymnasiet. I de
            kommunala skolorna är siffrorna 6,0 respektive 2,9 procent. Enligt
            en färsk studie från Stockholms universitet är skillnaderna stora
            även om man räknar bort variabler som elevernas tidigare studieresultat,
            utländsk bakgrund, föräldrarnas utbildningsbakgrund och storleken
            på skolorna.
          </p>
          <p xml:id="i-HmhSvYthAvbYp1zSVxLhHg">
            Det sparas också in på den del av verksamheten som inte direkt
            kan hänföras till undervisningen. Ytterst få fristående skolor
            har egna skolbibliotek och använder sig i stället av offentliga
            bibliotek. Givetvis är det positivt att eleverna kommer i kontakt
            med dessa bibliotek, men det innebär samtidigt att skolan flyttar
            över sina kostnader på kommunen. Det finns exempel på skolor som
            har tagit emot frivilliga bidrag från föräldrar och på så sätt
            kringgått bestämmelser om otillåtna terminsavgifter. Mycket är
            i strid med intentionerna i skolans styrdokument, men eftersom
            regelverket ofta är otydligt formulerat finns det inga möjligheter
            att beivra ens de mest uppenbara övertramp.
          </p>
          <p xml:id="i-3vVURkfZBYBnejJKTt8gX1">
            De fristående skolorna har inte samma skyldigheter, syften eller
            ambitioner som de kommunala skolorna och har därför inte samma
            kostnader. Skolan ska vara likvärdig, vilket innebär att resursfördelningen
            måste ta hänsyn till elevernas behov. De fristående skolorna blir
            redan överkompenserade ekonomiskt. Det tydligaste beviset på detta
            är de vinster som de fristående skolorna genererar. Det pekar
            på ett behov av att reformera bidragssystemet.
          </p>
          <p xml:id="i-4LFTBb5PQJg7caH94fXSt7">
            Problemen med fördelningen av skolans resurser är större än så.
            Även i kommunens egna skolor behöver systemet för fördelning av
            resurser ses över och förändras. I en av Skolverkets rapporter
            från 2009, Resursfördelning utifrån förutsättningar och behov,
            analyseras hur olika kommuner fördelar resurser till olika skolor,
            vilka syften de vill uppnå och vilka regler de följer. Slutsatsen
            är att få kommuner har någon medveten modell för resursfördelningen
            utifrån den verklighet som innebär att förskolor och skolor har
            olika förutsättningar och behov och därigenom behöver olika mycket
            pengar per elev. Det har gjort att inte heller de kommunala skolorna
            kan motverka den ökande segregeringen i skolan, som bl.a. orsakas
            av de fristående skolorna, och kompensera för elevernas olika
            förutsättningar och bakgrund.
          </p>
          <p xml:id="i-9TUbd5LhdJjegSk2dZL7hf">
            För att skapa en likvärdig skola, som verkligen ger alla elever
            en så bra utbildning som möjligt och därigenom tillgodoser deras
            rätt till kunskap, behövs tydligare nationella regler om att resurserna
            till skolan ska fördelas efter elevernas behov. Hänsyn ska tas
            till elevernas klassbakgrund, föräldrarnas utbildningsnivå, utländsk
            bakgrund med mera. Detta bör riksdagen som sin mening ge regeringen
            till känna.
          </p>
          <head type="h1" xml:id="i-7EQxPY2hFViqsiSNqYnGiJ">
            4 Bristen på likvärdighet i skolan
          </head>
          <p xml:id="i-GV89A4TgxZahHVwBGumPE6">
            Likvärdigheten i den svenska grundskolan har försämrats. Alla
            elever ges inte samma förutsättningar att nå målen. Detta har
            rapporterats från Skolverket ett flertal gånger på senare år.
            Sedan slutet av 1990-talet har skillnaderna mellan olika skolors
            betygsresultat ökat kraftigt. Valet av skola har blivit allt viktigare
            för hur en elev lyckas i skolan. Rapporten visar också att skolsegregationen
            har antagit nya former.
          </p>
          <p xml:id="i-PLXuFfhCuvzJ4wf58Cw8tQ">
            Det finns ett starkt samband mellan en elevs socioekonomiska
            bakgrund och dennes skolresultat. Elever från rika familjer klarar
            sig bättre än elever från arbetarfamiljer eller storstädernas
            förorter. Det finns indikationer på att sambandet har ökat under
            de senaste åren.
          </p>
          <p xml:id="i-8xp7bsWbgs2xK4uZbDn5wL">
            Det fria skolvalet har bidragit till att elever med hög studiemotivation
            och engagerade föräldrar samlas i skolor där det finns många andra
            studiemotiverade elever. Det får konsekvenser för likvärdigheten
            eftersom elevers resultat även påverkas av skolkamraterna. Det
            handlar också om lärares förväntningar. I en skola med många motiverade
            elever tenderar lärarna att ha höga förväntningar på alla elever.
            Dessa kamrateffekter och lärarförväntningar bidrar till att skillnaderna
            mellan skolors resultat ökar ytterligare. Det innebär att betydelsen
            av vilken skola eleven går i har ökat.
          </p>
          <head type="h2" xml:id="i-7t3ssf9Q8SRnrWordqaGPt">
            4.1 RUT-avdrag för läxhjälp
          </head>
          <p xml:id="i-6sMamR4SsjVd54JGsxiY8d">
            Istället för att verkligen göra något åt problemen har den borgerliga
            regeringen fortsatt slå vakt om friskolesystemet och har dessutom
            infört en möjlighet till extra hjälp för elever från välbärgade
            familjer. Det handlar om det s.k. RUT-avdraget för läxhjälp. I
            teorin har alla föräldrar möjlighet att ta in läxhjälp till sina
            barn och få ett skatteavdrag för detta, men i praktiken är det
            självklart framförallt de med goda ekonomiska marginaler som har
            råd. Förslaget kritiserades hårt av båda lärarfacken, som precis
            som Vänsterpartiet anser att man bör satsa mer pengar på skolan
            istället så att alla elever får ett ökat stöd. I Vänsterpartiets
            budgetalternativ avskaffar vi hela det s.k. RUT-avdraget. Vi föreslår
            även en satsning på extra öppethållande i skolan för läxhjälp.
            Se motion 2013/14:Ub463 Utgiftsområde 16 Utbildning och universitetsforskning.
          </p>
          <head type="h2" xml:id="i-AtfsWLqEU9mtMEreh3W4hx">
            4.2 Återinför närhetsprincipen
          </head>
          <p xml:id="i-GhWQKXGe8a7485vrLpKCLb">
            Principen om att skolan ska vara en plats där elever med olika
            bakgrund och erfarenheter kan mötas blir alltmer avlägsen. Skolan
            kan visserligen inte lösa problemet med segregeringen, men genom
            att införa närhetsprincipen kan några av effekterna motverkas.
          </p>
          <p xml:id="i-N2qrwr9KBYkEkQWgCXoWwu">
            I första hand ska varje elev gå i en skola så nära hemmet som
            möjligt. Föräldrar och elever bör dock ges möjlighet att komma
            med alternativa önskemål, som bör tillgodoses så långt det är
            möjligt. Geografisk närhet ska ge företräde om fler elever önskar
            gå i skolan än det finns plats för. Kommunerna måste också ta
            hänsyn till boendesegregationen när de konstruerar skolornas upptagningsområden.
            Vad som här anförts om närhetsprincipen bör riksdagen ge regeringen
            till känna.
          </p>
          <head type="h1" xml:id="i-UMefsZhih9LazhpCRRTSBE">
            5 Förstatliga skolan
          </head>
          <p xml:id="i-XZF1n4Jf7SpgL2btoQAWjQ">
            Överföringen av huvudmannaskapet till kommuner och enskilda har
            inneburit att rättigheten till kunskap och bildning försämrats.
            Marknadslösningar och konkurrens mellan skolor skapar stora kvalitetsskillnader.
            För Vänsterpartiet är detta oacceptabelt. Alla elever ska ha rätt
            till en bra utbildning och skola oavsett var någonstans de bor
            eller vilken skola de går i. Skolans viktiga kompensatoriska uppgift
            omöjliggörs när skolan privatiseras eftersom en fristående skola
            endast tar ansvar för sina egna elever.
          </p>
          <p xml:id="i-Sav7tdaXaXDdVkz7UcUmMD">
            Skolans kommunalisering och decentralisering under 1990-talet
            och framåt syftade till att höja kvaliteten i verksamheten, ta
            bort hinder för lokala initiativ och utveckla skolans verksamhet
            efter individuella behov. 1990-talets nya läroplaner höjde ambitionerna
            och gav för första gången skolan ansvaret för att ge eleverna
            kunskaper – inte bara utbildning. Tyvärr har dessa förhoppningar
            kommit på skam. Dagens svenska skola har på senare år fjärmat
            sig allt mer från likvärdighet och höga ambitioner. Eleverna får
            inte den undervisning de behöver och når inte skolans mål.
          </p>
          <p xml:id="i-8BHYvMGtV9ar1U752Mcc5V">
            Därför krävs en omorientering av den svenska skolpolitiken. En
            sådan omorientering innebär inte att målen för skolans verksamhet
            behöver förändras. Däremot måste vi söka andra medel för att den
            svenska skolan ska kunna nå målen. För att nå en nationell likvärdighet
            i utbildningen måste staten få en tydligare roll för att samordna
            och stödja skolans arbete. Alla skolor i hela landet måste garanteras
            likvärdiga ekonomiska och kompetensmässiga förutsättningar. Det
            ska inte spela någon roll i vilken kommun eller skola en elev
            går. För att alla elever ska få en likvärdig utbildning måste
            staten garantera detta. Det låter sig inte göras av hundratals
            olika huvudmän – kommuner och fristående skolor – som i dagens
            Sverige. Vänsterpartiet anser därför att skolan bör förstatligas.
          </p>
          <p xml:id="i-Kpv95PQxwexTUph2p72d1R">
            Regeringen har tillsatt en utredning om skolans kommunalisering.
            Denna utredning syftar dock endast till att utvärdera vad som
            har hänt, vilket vi menar inte är tillräckligt. Det bör tillsättas
            en separat utredning med fokus på hur staten åter kan bli huvudman
            för den svenska skolan. Detta bör riksdagen som sin mening ge
            regeringen till känna.
          </p>
          <head type="h1" xml:id="i-Dr5A1nAP5vNy7ZJGRqZ8tc">
            6 Bättre förutsättningar för lärande
          </head>
          <p xml:id="i-UyydBpmAAhgZgs2BSzVoDZ">
            En grundläggande fråga för att förbättra skolan är att man får
            mer resurser, bland annat för att kunna anställa mer personal
            och ge eleverna mer stöd. I Vänsterpartiets budgetalternativ presenteras
            flera sådana satsningar, se motionerna 2013/14:Ub463 Utgiftsområde
            16 Utbildning och universitetsforskning och 2013/14:Ub257 Utgiftsområde
            25 Allmänna bidrag till kommuner. De mest betydelsefulla är våra
            förslag till höjd lärartäthet med 1 miljard kronor 2014, 2 miljarder
            kronor 2015 och 3 miljarder kronor 2016, samt en satsning på 1
            miljard kronor årligen till skolor med elever som är i störst
            behov av stöd.
          </p>
          <head type="h2" xml:id="i-6dDvfwzgZMvrBn3HgzAL4N">
            6.1 Begränsa antalet nationella prov
          </head>
          <p xml:id="i-JEbdgpLXfJka6y9smhSGwz">
            Lärarförbundet släppte i våras en rapport som tar upp problemet
            med det stora antalet nationella prov och den arbetsbörda detta
            innebär. Vi har tidigare fått rapporter om att lärare bara ägnar
            så lite som en tredjedel av sin arbetstid åt att undervisa och
            många av lärarna ger uttryck för att man varken hinner planera
            eller utvärdera sin undervisning, vilket innebär att man har svårt
            att anpassa sin undervisning efter elevernas behov. Detta är illa
            och strider mot skollagen som slår fast att alla elever ska ges
            den ledning och stimulans som de behöver i sitt lärande för att
            de utifrån sina egna förutsättningar ska kunna utvecklas så långt
            som möjligt enligt utbildningens mål.
          </p>
          <p xml:id="i-WgT8ckqTgznEf6T6N4auiY">
            De nya nationella proven är bara toppen på den våg av arbetsuppgifter
            som sköljt över lärarna de senaste åren. Många lärare vittnar
            om att man inte hinner med annat under slutet av terminen. Den
            vanliga undervisningen får stå tillbaka och proven riskerar att
            minska elevernas kunskaper i stället för att öka dem.
          </p>
          <p xml:id="i-RehZGA2YUpgmETGVpdJzus">
            Vänsterpartiet menar, liksom Lärarförbundet, att det är dags
            att begränsa antalet nationella prov eftersom de går ut över lärandet
            och undervisningen. Vi anser att det bör finnas möjlighet att
            hitta en bred överenskommelse mellan partierna så att vi får ett
            system som är beständigt och hållbart för alla. Lärarförbundet
            har med sin rapport lagt några förslag; dessa tycker vi kan vara
            utgångspunkt för en sådan överläggning. Regeringen bör alltså
            ta initiativ till en bred partipolitisk överenskommelse om politiken
            kring nationella prov. Detta bör riksdagen som sin mening ge regeringen
            till känna.
          </p>
          <head type="h2" xml:id="i-ABCjJxtZinVEa8BTWCnQF1">
            6.2 Kvalitetsmärkta läroböcker
          </head>
          <p xml:id="i-AKFBpZXVnCyN17tJb42pX8">
            De värden som skolan ska förmedla är människolivets okränkbarhet,
            individens frihet och integritet, alla människors lika värde,
            jämställdhet mellan kvinnor och män samt solidaritet med svaga
            och utsatta. Undervisningen ska dessutom vara saklig och allsidig.
            Men läromedlen som används i skolan förmedlar något helt annat.
            När skolans läroböcker har granskats har man funnit att de genomsyras
            av en manlig norm. Det vi som läroböckerna utgår från är heterosexuellt.
            Homosexuella, bisexuella och transpersoner gestaltas endast om
            det uttryckligen handlar om homosexuella, bisexuella och transpersoner
            och personer med funktionsnedsättning presenteras nästan alltid
            i sammanhang där funktionsnedsättningen lyfts fram som en problematisk
            avvikelse.
          </p>
          <p xml:id="i-MQk9bca8RiQ1WfoLyQxEae">
            Enligt läroplanerna ska skolan ge eleverna kunskap om de nationella
            minoriteternas kultur, språk, religion och historia, men den bild
            som ges i läroböckerna av judar och samer är en ensidig framställning
            av dessa gruppers historia och nuvarande förhållanden. De tre
            övriga nationella minoriteterna – romer, sverigefinnar och tornedalingar
            – behandlas sällan eller aldrig i historie- och samhällskunskapsböckerna.
          </p>
          <p xml:id="i-4weYsunBSWABtR8ziRQ4np">
            Det är illavarslande att det förekommer böcker i skolan som helt
            bryter mot läroplanernas värdegrund. Fördomar, stereotypa föreställningar
            kring vad som är manligt och kvinnligt samt trångsynthet bevaras
            och befästs i skolan när dess roll borde vara att bryta desamma.
            Skolorna måste därför ta större ansvar när det gäller inköp och
            inventering av läroböcker. Ansvaret för att undervisningen utformas
            i enlighet med läroplanernas värdegrund ligger på huvudmännen,
            rektorer och lärare. Huvudmännen har ett viktigt ansvar att skapa
            rimliga förutsättningar att värdera de läroböcker som ska användas
            i undervisningen.
          </p>
          <p xml:id="i-MQHaUizTn2nwFTegRJtUYX">
            Det kritiska tänkandet och granskandet måste även få större tyngd
            i undervisningen redan tidigt i grundskolan. För att underlätta
            för skolorna vid inköp av läromedel och sätta press på läromedelsförlagen
            att tänka igenom vad de publicerar bör regeringen ge Skolverket
            i uppdrag att utreda ett inrättande av en läromedelsmärkning à
            la Svanen för de läromedel som är utformade i enlighet med läroplanernas
            värdegrund. Detta bör riksdagen som sin mening ge regeringen till
            känna.
          </p>
          <head type="h2" xml:id="i-VBWVh2nFKoBtXtxuQcA7uB">
            6.3 Tillgång till datorer och kunskap i källkritik
          </head>
          <p xml:id="i-Lew9NCyMhtraxRbjBmLKQg">
            Vi lär genom våra sinnen. All forskning och all erfarenhet visar
            att framför allt elever i behov av särskilt stöd lär sig lättare
            när alla sinnen kan användas, t.ex. när ljud och bild förstärker
            inlärningsprocessen. Samtidigt öppnar sig den digitala klyftan
            i den svenska skolan. Skolan klarar inte sitt kompensatoriska
            uppdrag inom it-området. Det som är en självklarhet för alla andra
            i arbetslivet – tillgång till moderna arbetsredskap – förvägras
            lärare och elever.
          </p>
          <p xml:id="i-UA8wZ7TJ6qNHDQiEPWj6po">
            Fortfarande har många lärare inte en egen dator i jobbet. Föreställ
            er den kommunala förvaltning, den nyhetsredaktion eller det regeringskansli
            där det inte är en självklarhet att alla anställda har en egen
            dator. Och än värre är det för eleverna, där egen dator betraktas
            som lyx. Fortfarande ses den skola som erbjuder en dator till
            varje elev som en föregångsskola, istället för att vara en självklarhet.
          </p>
          <p xml:id="i-6P6atbfAARapRCPVhuugVD">
            It-satsningar handlar både om infrastrukturen – datorer – och
            om kompetensen hos lärare och elever. Förutom att många lärare
            saknar egna datorer, saknar många också utbildning i källkritik.
            Det är viktigt att lärarna har kunskap i källkritik för att de
            ska kunna bidra till att eleverna utvecklar ett kritiskt förhållningssätt
            till de uppgifter som de kan ta del av via sina datorer. It, som
            både arbetsverktyg och pedagogiskt redskap, är viktigt för en
            skola som ska utbilda för framtiden. Regeringen bör återkomma
            till riksdagen med förslag på hur varje lärare och elev kan få
            tillgång till en dator och kunskap i källkritik. Detta bör riksdagen
            som sin mening ge regeringen till känna.
          </p>
          <head type="h2" xml:id="i-7CrQcTM6X5z7SjHh4gfdv4">
            6.4 Stärkt rätt till studiehandledning på sitt modersmål
          </head>
          <p xml:id="i-9oo4SPM289G4CcMbRLnDpW">
            Många elever som kommer till Sverige efter sju års ålder får
            i dag gå alldeles för länge i förberedande klasser. I dessa klasser
            samlas elever med olika förkunskaper och förutsättningar. Och
            så fort det kommer in nyanlända elever i klassen sjunker nivån
            på undervisningen varvid de som gått längre i den förberedande
            klassen tappar sin motivation. Allt detta påverkar deras skolresultat
            negativt. Samtidigt har många nyanlända som går i vanliga klasser
            svårt att hänga med när undervisningen sker på svenska. För att
            nyanlända elever så snart som möjligt ska kunna komma in i den
            vanliga undervisningen utan att deras skolresultat påverkas negativt
            behöver de få studiehandledning på sitt modersmål.
          </p>
          <p xml:id="i-Qw4mv36t46vShU1csbc7v4">
            Vänsterpartiet vill att på sikt ska samtliga elever i grundskolan
            och gymnasieskolan som kommer till Sverige efter sju års ålder
            får tillgång till studiehandledning på sitt modersmål motsvarande
            två timmars individuell studiehandledning per vecka. Som ett steg
            på vägen mot detta mål föreslår vi ett stimulansbidrag för mer
            studiehandledning. Se motion 2013/14:Ub463 Utgiftsområde 16 Utbildning
            och universitetsforskning.
          </p>
          <head type="h2" xml:id="i-DnjbJEFKDx3iY27M2eUDcV">
            6.5 Skolbibliotek av hög kvalitet
          </head>
          <p xml:id="i-N6ethSvhGvRvxN2Eo1Sx97">
            Hälften av landets elever saknade tillgång till ett bemannat
            skolbibliotek år 2012. En av sex elever saknar helt skolbibliotek.
            Sedan 2011 ska alla skolenheter, oavsett huvudman, enligt skollagen
            ha tillgång till skolbibliotek. Det är därför anmärkningsvärt
            att 210 000 elever i grundskolan och gymnasiet inte har tillgång
            till skolbibliotek på den skolenhet som de går på.
          </p>
          <p xml:id="i-2WFGmMbyUaYTTEtsYFmzYv">
            Till skillnad från vad som gäller för folkbibliotek finns ingen
            grundläggande definition av vad ett skolbibliotek är. Även om
            en skolenhet uppger att man har tillgång till ett skolbibliotek
            har de många gånger inte alla de funktioner, resurser och den
            tillgänglighet som ett skolbibliotek bör ha för att fungera som
            en pedagogisk resurs till skolan.
          </p>
          <p xml:id="i-SD4sqRCg6rKSmDJ8rxPRLm">
            Endast fyra av tio elever har tillgång till ett skolbibliotek
            som är bemannat minst 20 timmar per vecka. Drygt 150 000 elever
            går på skolenheter som har tillgång till ett obemannat skolbibliotek
            som endast är öppet för enskilda klasser. Drygt 230 000 elever
            går på skolenheter som har tillgång till ett obemannat bibliotek
            som är öppet för alla elever (2012 års siffror). Det innebär att
            närmare hälften av landets alla elever saknar tillgång till ett
            skolbibliotek eller ett skolbibliotek som är bemannat. På de skolbibliotek
            som har bemanning är den ofta så låg att skolbibliotekspersonalen
            inte hinner undervisa eleverna i informationssökning och källkritik.
            De hinner heller inte göra särskilda insatser för elever med lässvårigheter.
          </p>
          <p xml:id="i-66iqbPGCAdCpyDKPct7PKN">
            Vänsterpartiets utgångspunkt är att det är elevernas behov som
            ska stå i centrum vid utformningen av skolbiblioteket. Biblioteket
            är inte enbart ett verktyg för att förbättra elevernas läsförmåga
            och deras förmåga att ta till sig olika skolkunskaper. Det handlar
            lika mycket om att ge eleverna möjlighet att möta skönlitteraturen
            på sina egna villkor. Skolbibliotekens roll och uppgifter måste
            förtydligas och lyftas fram. Det bör införas en tydlig definition
            i skollagen på vad som får kallas ett skolbibliotek. Detta bör
            riksdagen som sin mening ge regeringen till känna.
          </p>
          <head type="h1" xml:id="i-BAr3JYdFKFwvpk9DcTDSbs">
            7 Skolor på landsbygden
          </head>
          <p xml:id="i-JgyoZ1teDN3XrHXZJRC5qJ">
            Om hela Sverige ska leva är det nödvändigt att lagstiftningen
            för grundskolan beaktar olika områdens möjligheter och problem.
            För mindre orter på landsbygden kan bevarandet och utvecklandet
            av skolan vara av stor betydelse för ortens identitet och framtid.
            Självklart underlättar det för barnfamiljer att leva kvar eller
            bosätta sig på landsbygden om det finns en grundskola på inte
            alltför långt avstånd. Skolverket bör därför ges i uppdrag att
            bedriva utvecklingsarbete för hur man driver små skolor med hög
            kvalitet. Detta bör riksdagen som sin mening ge regeringen till
            känna.
          </p>
        </div>
        <div type="motSignatures">
          <list>
            <item xml:id="i-UGAMyxduFxGVqcHr6CrwuH">
              Rossana Dinamarca (V)
            </item>
            <item xml:id="i-7QFqVBb4VgrtJh8W7yss5v">
              Ulla Andersson (V)
            </item>
            <item xml:id="i-KHBimTyoZkdYeVtG7NdyaA">
              Josefin Brink (V)
            </item>
            <item xml:id="i-7urr9XjvEigvctECvLnqvb">
              Christina Höj Larsen (V)
            </item>
            <item xml:id="i-RjmTkw2V3f3gNU2FyzHrt3">
              Wiwi-Anne Johansson (V)
            </item>
            <item xml:id="i-WEx6rXTSWsZd9wg2wy3R5b">
              Jacob Johnson (V)
            </item>
          </list>
        </div>
      </div>
    </body>
  </text>
</TEI>
