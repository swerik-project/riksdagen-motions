<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-CU-01249">
  <teiHeader>
    <fileDesc>
      <titleStmt>
        <title>Hyresrätt och allmännytta</title>
        <author corresp="i-Xte2hVf6qgEgJA6sWB1cDH">av Malcolm Momodou Jallow m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1249 av Malcolm Momodou Jallow m.fl. (V)</title>
          <idno type="rdwebb">HA021249</idno>
          <rs type="number">1249</rs>
          <orgName type="comitteeAbbreviation">CU</orgName>
          <ref type="dokument_url_text">https://data.riksdagen.se/dokument/HA021249/text</ref>
          <ref type="dokument_url_html">https://data.riksdagen.se/dokument/HA021249</ref>
          <ref type="dokumentstatus_url_xml">https://data.riksdagen.se/dokumentstatus/HA021249</ref>
          <ref type="pdf">https://data.riksdagen.se/fil/5763111D-A0EC-425D-B8B9-BDFF7EB79B61</ref>
          <ref type="docx">https://data.riksdagen.se/fil/ECD6B153-B564-4DA1-9125-C55CDBF9ADD3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Malcolm Momodou Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-QrNvzg6SGj92wj2YY77ZNA</idno>
            <name>Isabell Mixter</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-PeRZEvtNj5JXHFemk6NuTo" type="signed"/>
        <correspContext corresp="i-PeRZEvtNj5JXHFemk6NuTo">
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-QrNvzg6SGj92wj2YY77ZNA"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-WShzrBhJTQieA6wkTemPb6" type="submitted">
          <date when="2022-11-22"/>
          <time when="15:16:17"/>
        </correspAction>
        <correspAction xml:id="i-MhPbA9xkftccyTqZ1f8X2L" type="reviewed">
          <date when="2022-11-23"/>
          <time when="11:35:50"/>
        </correspAction>
        <correspAction xml:id="i-32g6pLADHTyn2gPK7LbiNV" type="referred">
          <date when="2022-12-01"/>
        </correspAction>
        <correspAction xml:id="i-Gxmq1bo1Gv9Y8YQAC32Tcj" type="assigned">
          <date when="2023-09-13"/>
          <time when="09:56:12"/>
        </correspAction>
        <correspContext corresp="i-Gxmq1bo1Gv9Y8YQAC32Tcj">
          <ref type="assignedTo">Civilutskottet</ref>
        </correspContext>
        <correspAction xml:id="i-AHbKrqUeRxMVUUk72xPM2s" type="behandlas_i"/>
        <correspContext corresp="i-AHbKrqUeRxMVUUk72xPM2s">
          <ref type="uppgift">2022/23:CU10</ref>
          <ref type="ref_dok_id">HA01CU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">CU10</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JKUyRRD2gBGx49HajBeTLy" type="behandlas_i"/>
        <correspContext corresp="i-JKUyRRD2gBGx49HajBeTLy">
          <ref type="uppgift">2022/23:CU14</ref>
          <ref type="ref_dok_id">HA01CU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">CU14</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5zkhhuxMXDpMQd27r6GaWb" type="behandlas_i"/>
        <correspContext corresp="i-5zkhhuxMXDpMQd27r6GaWb">
          <ref type="uppgift">2022/23:FiU34</ref>
          <ref type="ref_dok_id">HA01FiU34</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-E58M4Q8vWm9T6ob6aUZi7N" type="behandlas_i"/>
        <correspContext corresp="i-E58M4Q8vWm9T6ob6aUZi7N">
          <ref type="uppgift">2022/23:FöU7</ref>
          <ref type="ref_dok_id">HA01FöU7</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FöU7</ref>
          <ref type="ref_dok_titel">Samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NPF2rytceSKkR4bCczGtgM" type="behandlas_i"/>
        <correspContext corresp="i-NPF2rytceSKkR4bCczGtgM">
          <ref type="uppgift">2022/23:SkU12</ref>
          <ref type="ref_dok_id">HA01SkU12</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SkU12</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-9xCNP3Sab57hMbMFZB6hEx" type="motHeader">
        <div xml:id="i-Rkc1GrE2kYSeNm5gj71z3E" type="motTitle">
          Motion till riksdagen 2022/23:1249 av Malcolm Momodou Jallow
          m.fl. (V) Hyresrätt och allmännytta
        </div>
      </div>
      <div xml:id="i-97WSs1r9joCuDYSG1cMkaM" type="motBody">
        <div xml:id="i-9smjLPazQes8A8xa5Kp1UE" type="TOC">
          <head xml:id="i-KkbN8RV4sPn8ZHJzCsKa4X">
            1 Innehållsförteckning
          </head>
          <list xml:id="i-SSETqVJAB7obUqTyxiULgt">
            <item xml:id="i-PQLnQx1153uG4VQLZyCgTt" style="indent-level: 1">
              1 Innehållsförteckning
            </item>
            <item xml:id="i-RPDXuztP7A1bSbAuhYDUD9" style="indent-level: 1">
              2 Förslag till riksdagsbeslut
            </item>
            <item xml:id="i-5z9qRQYwKJB47b2p12hj7o" style="indent-level: 1">
              3 Inledning
            </item>
            <item xml:id="i-V1y7Fb1h6pcbFhnHNPNoax" style="indent-level: 1">
              4 Stärkt skydd för hyresgäster
            </item>
            <item xml:id="i-9QQzqKQB7XCGcdgEyuYom7" style="indent-level: 2">
              4.1 Stopp för oseriösa hyresvärdar
            </item>
            <item xml:id="i-DQqs5VXfaLNsE3oFGepGdr" style="indent-level: 2">
              4.2 Underlätta tvångsförvaltning av misskötta hyresfastigheter
            </item>
            <item xml:id="i-2sS2LeVzmzE7XD83jseJBC" style="indent-level: 2">
              4.3 Gör det lättare att få nedsatt hyra vid bristande underhåll
            </item>
            <item xml:id="i-2PByUmFmhqH1SCkTtE16TJ" style="indent-level: 2">
              4.4 Stärkt brandtillsyn
            </item>
            <item xml:id="i-TrXqHMs41RUvkXFRogbwKS" style="indent-level: 2">
              4.5 Statlig strategi mot slumförvaltning
            </item>
            <item xml:id="i-YD7tKspcxfkNRtB1rtoVa5" style="indent-level: 1">
              5 Förbättrat skydd för hyresgäster vid renoveringar
            </item>
            <item xml:id="i-LNkM6D55nck5jE8d9cbx75" style="indent-level: 2">
              5.1 Stoppa renovräkningarna
            </item>
            <item xml:id="i-AFhD5AVPAQCpJTXtb1Yjmg" style="indent-level: 3">
              5.1.1 Hyresnämnderna
            </item>
            <item xml:id="i-MkNu7XzHj6gkqx59KRZCnY" style="indent-level: 2">
              5.2 Spekulationsstopp
            </item>
            <item xml:id="i-HdGruFauG8WrhUpjTfoW6F" style="indent-level: 1">
              6 Förhindra missbruk av korta och osäkra hyreskontrakt
            </item>
            <item xml:id="i-9QxFyqpq2fPqPJ2gw8HNCv" style="indent-level: 1">
              7 Stärkt skydd när bostäder förstörs i brand
            </item>
            <item xml:id="i-HeUPZgJM9oP9JbyioURmR1" style="indent-level: 1">
              8 Ökad trygghet för andrahandshyresgäster
            </item>
            <item xml:id="i-FnLqpBKULLbRHqAPBee62Z" style="indent-level: 2">
              8.1 Avskaffa privatuthyrningslagen
            </item>
            <item xml:id="i-CwCxYVnS6KBPGNkVpwc7ji" style="indent-level: 1">
              9 Stärk resthyresgästers ställning
            </item>
            <item xml:id="i-QxwoERSCw7jUnGfGYXaKc3" style="indent-level: 1">
              10 Värna och utveckla allmännyttans ställning
            </item>
            <item xml:id="i-LMQQJqkxGEsHdpkYccZqgn" style="indent-level: 2">
              10.1 Ändra lag (2010:879)
            </item>
            <item xml:id="i-Jzz4aQUnZQGoxreQ2k3qLT" style="indent-level: 2">
              10.2 Motverka utförsäljning och ombildning av allmännyttan
            </item>
            <item xml:id="i-4ks68vqQALYihc3B2humFf" style="indent-level: 2">
              10.3 Fler allmännyttiga bostadsbolag i kommunerna
            </item>
            <item xml:id="i-3WBPQ8EudQ3g24Wj6hR7VX" style="indent-level: 2">
              10.4 Förhindra olovliga värdeöverföringar
            </item>
            <item xml:id="i-TSWWRRGqUvzNMiQ5t5W37r" style="indent-level: 2">
              10.5 Avskaffa lagen om upphandling (LOU) för allmännyttan
            </item>
            <item xml:id="i-LJrfPDnmHbRfytDb4d39WM" style="indent-level: 1">
              11 Värna rättssäkerheten vid ombildningar av hyresrätter
            </item>
            <item xml:id="i-49XBk8vmTHFgGYdqeanDuV" style="indent-level: 2">
              11.1 Rättssäkerheten under ombildningsprocessen
            </item>
            <item xml:id="i-Rqvd6dxxBZDeKdntkM47QB" style="indent-level: 2">
              11.2 Avskaffa hembudsrätten vid försäljning av hyresfastigheter
            </item>
            <item xml:id="i-VivKzDKj8GobeYW9Cq9TdJ" style="indent-level: 1">
              12 Förmedla bostäder på medborgarnas villkor
            </item>
            <item xml:id="i-5Asv6DokJz9JWkFqfWpfiG" style="indent-level: 2">
              12.1 Krav på privata fastighetsägare
            </item>
            <item xml:id="i-5T4knfErKdinxcARKTyoZA" style="indent-level: 2">
              12.2 Sänkta krav för hyreskontrakt
            </item>
            <item xml:id="i-KsJLuwtHpTiQycfLvA2F2w" style="indent-level: 1">
              13 Värna den svenska modellen för hyressättning
            </item>
            <item xml:id="i-Tv26Dx1F4tzP3VPg25LwQZ" style="indent-level: 2">
              13.1 Ta bort påtaglighetsrekvisitet
            </item>
            <item xml:id="i-BQyc22NeW5RFCtMJVYCidw" style="indent-level: 2">
              13.2 Ändringar i hyreslagen
            </item>
            <item xml:id="i-JYq6z6otSkXy2T3v28UcTF" style="indent-level: 2">
              13.3 Utred presumtionshyrornas effekter
            </item>
            <item xml:id="i-DDKty4PfFRKyiJEuJUtXzM" style="indent-level: 1">
              14 Kooperativ hyresrätt
            </item>
            <item xml:id="i-MVVbsYx4D7dsLchYoqWcNu" style="indent-level: 2">
              14.1 Nationell samordnare
            </item>
            <item xml:id="i-Kt3qXuQaPhGH3owYMT5XEL" style="indent-level: 2">
              14.2 Finansieringsförutsättningarna för kooperativa hyresrättsföreningar
            </item>
          </list>
        </div>
        <div xml:id="i-KFZVdmzUttNJGPxhUpAvnZ" type="motProposal" subtype="förslag">
          <head xml:id="i-SdSdgvLjFMZK8LE2p1gorg">
            2 Förslag till riksdagsbeslut
          </head>
          <list xml:id="i-QpUQ4BhZdeX3erRpH3Ch5E">
            <item xml:id="i-HrutuECcqwnwof6uiD35S6" sortKey="Yrkande 1">
              Riksdagen ställer sig bakom det som anförs i motionen om att
              förvärvslagen bör återinföras och tillkännager detta för regeringen.
            </item>
          </list>
          <list xml:id="i-WgDM9cQzLcYqPbLfEAycMC">
            <item xml:id="i-75sb4wGxjNsbXygcFucHhM" sortKey="Yrkande 2">
              Riksdagen ställer sig bakom det som anförs i motionen om att
              regeringen bör återkomma med förslag på skärpt referenstagning
              inför försäljning och marktilldelning och tillkännager detta för
              regeringen.
            </item>
          </list>
          <list xml:id="i-JcSbhcrwaouadcsxbNo3XV">
            <item xml:id="i-D4ajp59uWLSGHZagHZKXgF" sortKey="Yrkande 3">
              Riksdagen ställer sig bakom det som anförs i motionen om att
              kommunerna vid ärenden rörande tvångsförvaltning ska vara skyldiga
              att bistå med förvaltare och tillkännager detta för regeringen.
            </item>
          </list>
          <list xml:id="i-Fbvcrv9Wmap47eMSt5Kbkn">
            <item xml:id="i-VhjkfwKkXfuqRjDL6KK9WL" sortKey="Yrkande 4">
              Riksdagen ställer sig bakom det som anförs i motionen om att
              regeringen bör återkomma med förslag som gör det lättare att få
              nedsatt hyra vid bristande underhåll och tillkännager detta för
              regeringen.
            </item>
          </list>
          <list xml:id="i-R2XLj5naucfdPDZkMWX71v">
            <item xml:id="i-KNMi3EMGPxga1yG2izUvSa" sortKey="Yrkande 5">
              Riksdagen ställer sig bakom det som anförs i motionen om att
              regeringen bör återkomma med förslag som innebär att brandförsvarets
              tillsyn av brandsäkerheten i högre utsträckning riktas mot flerfamiljshus
              och tillkännager detta för regeringen.
            </item>
          </list>
          <list xml:id="i-MHWDM4HcARYXQjePcsPUu7">
            <item xml:id="i-UfqTFx7orvoMX6MTzBYkyM" sortKey="Yrkande 6">
              Riksdagen ställer sig bakom det som anförs i motionen om att
              regeringen bör ta fram en statlig strategi mot slumförvaltning
              i syfte att åstadkomma en bättre myndighetssamverkan och tillkännager
              detta för regeringen.
            </item>
          </list>
          <list xml:id="i-K1MLnPE93BP9SJfqavPitQ">
            <item xml:id="i-5222PJCXqaUM3gm5bvVpc5" sortKey="Yrkande 7">
              Riksdagen ställer sig bakom det som anförs i motionen om att
              regeringen omgående bör införa skattefria underhållsavsättningar
              för hyresfastigheter och tillkännager detta för regeringen.
            </item>
          </list>
          <list xml:id="i-PT2tySuJx2GekMWSW9RYyh">
            <item xml:id="i-BsiqcUcdwpVUgnxEGDcedE" sortKey="Yrkande 8">
              Riksdagen ställer sig bakom det som anförs i motionen om att
              lagstiftningen bör ändras så att hyresvärdar på förhand ska åläggas
              att ge en uppskattning av hur hög hyran kommer att bli efter en
              ombyggnation och tillkännager detta för regeringen.
            </item>
          </list>
          <list xml:id="i-4Q5fhhw2kDjTtAUUkEg5QZ">
            <item xml:id="i-FPe4Nif9WicmaBmrhu9iHV" sortKey="Yrkande 9">
              Riksdagen ställer sig bakom det som anförs i motionen om att
              regeringen bör se över hyreslagstiftningen så att avvägningen
              mellan parternas ekonomiska intressen, i de fall som handlar om
              renoveringar av fastigheter, blir mer jämlik än i dag och tillkännager
              detta för regeringen.
            </item>
          </list>
          <list xml:id="i-37CZ8Zm8jAUwCNvoYwoTCr">
            <item xml:id="i-Jdp1nzBeaXGotKo5mXG5gB" sortKey="Yrkande 10">
              Riksdagen ställer sig bakom det som anförs i motionen om att
              regeringen bör återkomma med förslag om spekulationsstopp enligt
              dansk modell med innebörden att den som köper en fastighet och
              genomför renovering inte ska få höja hyran förrän efter fem år
              och tillkännager detta för regeringen.
            </item>
          </list>
          <list xml:id="i-GsR3rDrun7vt6vgzobkaWR">
            <item xml:id="i-3kC58vQTCxFjpAHBsjherL" sortKey="Yrkande 11">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att korta
              och osäkra kontrakt såsom rivningskontrakt används till det som
              de är avsedda för och tillkännager detta för regeringen.
            </item>
          </list>
          <list xml:id="i-8B7Jm6aepUtEvArPqPMHrU">
            <item xml:id="i-NAGKF3rBM8hkyrj9XeAu73" sortKey="Yrkande 12">
              Riksdagen ställer sig bakom det som anförs i motionen om att
              hyreslagen bör ändras så att hyresgästens besittningsrätt kvarstår
              även om en skada på lägenheten uppstått genom en brand och tillkännager
              detta för regeringen.
            </item>
          </list>
          <list xml:id="i-9yH7jfHUnyCyJwCe1X7xpk">
            <item xml:id="i-DyviqViFT6YJTyvikmBAS4" sortKey="Yrkande 13">
              Riksdagen ställer sig bakom det som anförs i motionen om att
              lagen (2012:978) om uthyrning av egen bostad bör avskaffas och
              tillkännager detta för regeringen.
            </item>
          </list>
          <list xml:id="i-J97J43EDmXu9oVjSxPtyCy">
            <item xml:id="i-JDVSqLPFxSVtxM7NT1wnvQ" sortKey="Yrkande 14">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att dels se
              över resthyresgästers situation, dels föreslå åtgärder för att
              stärka resthyresgästers ställning och tillkännager detta för regeringen.
            </item>
          </list>
          <list xml:id="i-9EHRu1J7A3UV3qdsMKrGuy">
            <item xml:id="i-TBVZLcEwuChMLjAA8KSRR1" sortKey="Yrkande 15">
              Riksdagen ställer sig bakom det som anförs i motionen om att
              lagen (2010:879) om allmännyttiga kommunala bostadsaktiebolag
              bör ändras så att begreppet ”affärsmässiga principer” utgår och
              tillkännager detta för regeringen.
            </item>
          </list>
          <list xml:id="i-QFxdH4LDjf94QHCmotsJ6n">
            <item xml:id="i-BAwb6zwr5axGDCmfZDSSP7" sortKey="Yrkande 16">
              Riksdagen ställer sig bakom det som anförs i motionen om att
              ett förfarande där det krävs tillstånd från länsstyrelsen vid
              försäljning av bostäder ägda av kommunala bolag bör återinföras
              och tillkännager detta för regeringen.
            </item>
          </list>
          <list xml:id="i-WmGy6UDBuqSHz4Nbw2vf69">
            <item xml:id="i-QUwKkmbSrFKM3QXCYac5Yo" sortKey="Yrkande 17">
              Riksdagen ställer sig bakom det som anförs i motionen om att
              det bör införas ett tioårigt moratorium för ombildningar av allmännyttiga
              hyresrätter till bostadsrätter och tillkännager detta för regeringen.
            </item>
          </list>
          <list xml:id="i-LsLhx3DqpK7N5roZn5UoWT">
            <item xml:id="i-DNa2vP7KCobtUp2sVUchJw" sortKey="Yrkande 18">
              Riksdagen ställer sig bakom det som anförs i motionen om att
              regeringen skyndsamt bör utreda hur man kan säkerställa ett långsiktigt
              förbud mot utförsäljningar inom allmännyttiga bostadsbolag och
              tillkännager detta för regeringen.
            </item>
          </list>
          <list xml:id="i-4fG2gBBNFMbgxvPZxjax85">
            <item xml:id="i-53jutRJzNS69mkptTJVvp9" sortKey="Yrkande 19">
              Riksdagen ställer sig bakom det som anförs i motionen om att
              det bör vara obligatoriskt för alla kommuner att ha minst ett
              allmännyttigt bostadsbolag, eller om behovet kan uppfyllas genom
              regional samverkan, och tillkännager detta för regeringen.
            </item>
          </list>
          <list xml:id="i-GHQjtzdfQJP7pH13K4exU4">
            <item xml:id="i-FgBaCaNM7n7KrvH7kvLi2E" sortKey="Yrkande 20">
              Riksdagen ställer sig bakom det som anförs i motionen om att
              den generösa undantagsklausulen, 5 § lagen (2010:879) om allmännyttiga
              kommunala bostadsaktiebolag, bör tas bort och tillkännager detta
              för regeringen.
            </item>
          </list>
          <list xml:id="i-TGqt7jygVLhYs7kLC96VxK">
            <item xml:id="i-LiWuiz5j6ZVs81WRwoz7SV" sortKey="Yrkande 21">
              Riksdagen ställer sig bakom det som anförs i motionen om att
              kommunerna bör åläggas att tydligare redogöra för vilka ändamål
              värdeöverföringen har gått till, detta för att säkerställa att
              den är korrekt genomförd, och tillkännager detta för regeringen.
            </item>
          </list>
          <list xml:id="i-BUNfke7WnrhtZxxmZQWjz">
            <item xml:id="i-Duu6tD9cBJ5wBszN7E2zZE" sortKey="Yrkande 22">
              Riksdagen ställer sig bakom det som anförs i motionen om att
              en regel i lagen (2010:879) om allmännyttiga kommunala bostadsaktiebolag
              som säkerställer att olovliga värdeöverföringar från allmännyttiga
              bostadsbolag återbetalas till det kommunala bostadsbolaget bör
              införas och tillkännager detta för regeringen.
            </item>
          </list>
          <list xml:id="i-4qPc8L7RdbjP1CVFoFZkMm">
            <item xml:id="i-43ZLMpsgovhoUpjHFrutAE" sortKey="Yrkande 23">
              Riksdagen ställer sig bakom det som anförs i motionen om att
              LOU bör avskaffas för allmännyttiga bostadsbolag och tillkännager
              detta för regeringen.
            </item>
          </list>
          <list xml:id="i-AkDYc2CLU8FWtRz2qeMTEQ">
            <item xml:id="i-MPRu6yfwN9ACW3mKJhgK9G" sortKey="Yrkande 24">
              Riksdagen ställer sig bakom det som anförs i motionen om att
              regeringen bör återkomma med förslag på förbättringar av rättssäkerheten
              vid ombildningar av hyresrätter till bostadsrätter och tillkännager
              detta för regeringen.
            </item>
          </list>
          <list xml:id="i-Rktxs3SbYjbr7jZci7fpTT">
            <item xml:id="i-SCvHyExXdjwSjFLMVnVTcn" sortKey="Yrkande 25">
              Riksdagen ställer sig bakom det som anförs i motionen om att
              hembudsrätten bör avskaffas vid försäljning av hyresfastigheter
              och tillkännager detta för regeringen.
            </item>
          </list>
          <list xml:id="i-NEDmHsg8xpAUMjnvmCMLVg">
            <item xml:id="i-8VeAn1zuU7aKWY1Yit5awi" sortKey="Yrkande 26">
              Riksdagen ställer sig bakom det som anförs i motionen om att
              alla kommuner ska vara skyldiga att i egen regi, eller genom regional
              samverkan, tillhandahålla en bostadsförmedling som genom transparenta
              regler förmedlar hyresbostäderna, såväl privata som allmännyttiga,
              i en kommun, och detta tillkännager riksdagen för regeringen.
            </item>
          </list>
          <list xml:id="i-RQbLSFdQzD4jk1yByF4x9J">
            <item xml:id="i-DsNbt8PRQwzu9ATZx5ZMW3" sortKey="Yrkande 27">
              Riksdagen ställer sig bakom det som anförs i motionen om att
              ett förtydligande bör infogas i 8 § lagen (2000:1383) om kommunernas
              bostadsförsörjningsansvar om att den absoluta majoriteten av bostäderna
              som förmedlas ska göra det genom turordning efter kötid och tillkännager
              detta för regeringen.
            </item>
          </list>
          <list xml:id="i-SCdLqPNypEjYPMM2d6Fq2A">
            <item xml:id="i-Gw6NGtJUs3xGHGyYXUNR5f" sortKey="Yrkande 28">
              Riksdagen ställer sig bakom det som anförs i motionen om att
              ett krav bör införas på privata fastighetsägare att fördela 80
              procent av sitt lediga bostadsbestånd till en kommunal eller regional
              bostadsförmedling och tillkännager detta för regeringen.
            </item>
          </list>
          <list xml:id="i-VBwjDPkeBRuHbRVvrd9Ecv">
            <item xml:id="i-BDBCd5psrksnQx5kU5oVS7" sortKey="Yrkande 29">
              Riksdagen ställer sig bakom det som anförs i motionen om att
              regeringen bör återkomma med lagförslag som innebär att hyresvärdar,
              privata såväl som allmännyttiga, inte ska kunna ställa orimligt
              höga inkomstkrav som exkluderar stora grupper av människor vid
              uthyrning av bostäder och tillkännager detta för regeringen.
            </item>
          </list>
          <list xml:id="i-A3yvbxp5YEoBAph4s3929B">
            <item xml:id="i-VgpNEpRjnLWK7tbyeqK8G5" sortKey="Yrkande 30">
              Riksdagen ställer sig bakom det som anförs i motionen om att
              påtaglighetsrekvisitet bör tas bort och tillkännager detta för
              regeringen.
            </item>
          </list>
          <list xml:id="i-81uQURMxbc6G5YWf6n1g7e">
            <item xml:id="i-QKaicA9D5JKaUEdxVucZ81" sortKey="Yrkande 31">
              Riksdagen ställer sig bakom det som anförs i motionen om att
              regeringen bör ändra lagstiftningen så att allmännyttan blir hyresnormerande
              när parterna förhandlar om landets hyror och tillkännager detta
              för regeringen.
            </item>
          </list>
          <list xml:id="i-BsnCTMGYZdHedibSGy852J">
            <item xml:id="i-AQe2gh17WbgSvfpKRN9eRp" sortKey="Yrkande 32">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              presumtionshyressystemets effekt dels på hyresnivåerna i nyproduktion,
              dels på medborgarnas möjligheter att efterfråga nyproducerade
              hyresrätter och tillkännager detta för regeringen.
            </item>
          </list>
          <list xml:id="i-VXota1aSLCkLNhVuHhvakp">
            <item xml:id="i-JGMa7FbWDJx7aQBNQeawc7" sortKey="Yrkande 33">
              Riksdagen ställer sig bakom det som anförs i motionen om att
              regeringen bör utreda möjligheten att inrätta en nationell samordnare
              kring frågor rörande kooperativa hyresrätter med syftet att arbeta
              långsiktigt med informations- och kunskapsutvecklingsarbete samt
              rådgivning på nationell nivå och tillkännager detta för regeringen.
            </item>
          </list>
          <list xml:id="i-MnKEfNiPXJSZfnkXyLaYav">
            <item xml:id="i-3f1SYvaNppkGYy345Bd5yg" sortKey="Yrkande 34">
              Riksdagen ställer sig bakom det som anförs i motionen om att
              regeringen bör utreda hur de finansiella förutsättningarna för
              den kooperativa hyresrätten kan ändras, i syfte att tillgängliggöra
              upplåtelseformen för en större del av befolkningen än vad som
              är fallet i dag, och tillkännager detta för regeringen.
            </item>
          </list>
        </div>
        <div xml:id="i-B16kCmkxpgdtxwN6XJQZCS" type="motContent">
          <head xml:id="i-MoU7Utk7Hiyavda5oN8B65" type="h1">
            3 Inledning
          </head>
          <p xml:id="i-KKaYXTVwkxHuExZvQGxkA1">
            Som hyresgäst befinner man sig per definition i ett underläge
            gentemot hyresvärden. Under 1900-talet stärktes successivt hyresgästernas
            ställning genom organisering och statliga satsningar på bostadsbyggande,
            men under 2000-talet har hyresgästers ställning och trygghet alltmer
            försvagats i takt med att marknadsanpassningen på bostads­marknaden
            ökat. Nedmonteringen av den statliga bostadspolitiken som började
            under 1990-talet har lett till bostadsbrist, höga boendekostnader,
            trångboddhet och stora renoveringsbehov av hyresbeståndet. Samtidigt
            har oseriösa fastighetsägare med kortsiktiga vinstintressen köpt
            upp allt fler hyresfastigheter. Sammantaget har utvecklingen lett
            till att hyresvärdarnas makt stärkts på bekostnad av hyresgästernas
            ställning och trygghet.
          </p>
          <p xml:id="i-vK4RbGqtHQPNzGRBXqWH1">
            Av Sveriges befolkning bor runt en tredjedel, alltså tre miljoner
            människor, i en hyresbostad. Ungefär hälften av bostäderna ägs
            av allmännyttiga kommunala bostads­företag och hälften av privata
            fastighetsägare. Hyresrätten har många viktiga och positiva egenskaper.
            Det är en upplåtelseform som inte är marknadsprissatt och den
            är därför tillgänglig för alla löntagargrupper, till skillnad
            mot privatägda bostäder och bostadsrätter där högsta pris är den
            styrande faktorn och där kapital är en förutsättning för köp.
            Hyresrätten underlättar rörlighet och dessutom är den, med rimliga
            förmedlings­tjänster, ett av de viktigaste verktygen för att motverka
            segregation, diskriminering och orättvis fördelning av bostäder.
            Det gör att den är en oerhört viktig del av den svenska välfärdsmodellen.
          </p>
          <p xml:id="i-JUgKDbzHNBrzsoTAGS6fXf">
            De politiska beslut som över tid har försämrat hyresrättens villkor
            i relation till de ägda boendeformerna har lett till att de sistnämnda
            blivit allt billigare att bo i medan hyresrätten i stället blivit
            allt dyrare. Utvecklingen har skett parallellt med att den ekonomiska
            ojämlikheten ökat mer i Sverige än i något annat OECD-land sedan
            1990 (https://fn.se/aktuellt/varldshorisont/fattigdom-i-sverige-finns-det).
          </p>
          <p xml:id="i-CWofhvYBLtmbpBcidLW3Ly">
            I dag är en hyrd bostad den dyraste bostadsformen. Trots att
            det är i hyresrätterna som de fattigaste främst bor. De som har
            lägst inkomster lägger störst andel av sin redan låga disponibla
            inkomst på boendet, i snitt 28 procent. Motsvarande siffra ligger
            på 20 procent för bostadsrättsinnehavare och 16 procent för husägare.
          </p>
          <p xml:id="i-TjWZLFcuv2Ur2DWjXP85Bp">
            Det är politiska beslut som ligger till grund för denna orättvisa.
            Ingenting har hänt av en slump. Det är därför också politiska
            beslut som kan återställa balansen och skapa ett mer rättvist
            samhälle.
          </p>
          <p xml:id="i-Dh84yLLuRtRMXwtSzZM3rS">
            För Vänsterpartiet är hyresgästers ställning och trygghet en
            prioriterad fråga. Den hänger tätt samman med övrig ojämlikhet
            i samhället. Alla människor, oavsett inkomst, ska ha rätt till
            ett tryggt hem till en rimlig kostnad. Även en hyresgäst.
          </p>
          <p xml:id="i-MGsvdE3hi76xCfgN8mCxqM">
            Vi värnar inte bara hyresrätten som upplåtelseform utan även
            allmännyttan som ägandeform. Likaså värnar vi det hyressystem
            med förhandlande parter som är unikt för Sverige. Vi motsätter
            oss alla former av marknadshyror, vad man än väljer att kalla
            det.
          </p>
          <p xml:id="i-KozaNTxWBLPfowHZX6mArj">
            Sverige behöver en starkare allmännytta och vi behöver fler och
            billigare hyresrätter. Det behövs ett hyresbestånd där alla får
            plats, även de som i dag är hemlösa och/eller har låga inkomster.
            För att uppnå detta, och för att än en gång nå en balans mellan
            hyresrätten och de ägda boendeformerna, krävs en rad åtgärder.
            I denna motion lägger vi fram förslag för att stärka allmännyttan
            som ägandeform och den traditionella såväl som den kooperativa
            hyresrätten som upplåtelseform.
          </p>
          <head xml:id="i-6hC8WLji6p4jwsdbZf1g1n" type="h1">
            4 Stärkt skydd för hyresgäster
          </head>
          <p xml:id="i-KwTRDPdnfASRSqnfxEHN5b">
            I Hyresgästutredningens betänkande (SOU 2017:33) fanns ett flertal
            förslag som skulle inneburit en tryggare och mer rättssäker situation
            för dem som hyr sin bostad. Betänkandet resulterade i maj 2021
            i den något urvattnade propositionen Stärkt skydd för hyresgäster
            (2020/21:201). En del av Hyresgästutredningens förslag lades trots
            allt fram i propositionen, men bara ett fåtal av dessa bifölls
            när riksdagen röstade den 18 november 2021. Av de ursprungliga
            förslagen blev det alltså inte mycket kvar.
          </p>
          <p xml:id="i-YSbge4dHpWQyyVrCh1PW5w">
            Vänsterpartiet har under lång tid lagt fram förslag i riksdagen
            för att stärka hyres­gästers skydd i olika avseenden. Vi välkomnade
            därför regeringens proposition, men ansåg inte att förslagen skulle
            stärka skyddet i tillräckligt hög grad. Än mindre är de förslag
            som faktiskt bifölls tillräckliga för att stärka skyddet för landets
            hyresgäster. Nedan lägger vi fram ytterligare ett antal förslag
            på reformer som på riktigt stärker hyresgästers ställning och
            trygghet på bostadsmarknaden.
          </p>
          <head xml:id="i-FB8akncwkWGsoPPvAakU6Q" type="h2">
            4.1 Stopp för oseriösa hyresvärdar
          </head>
          <p xml:id="i-NC1xDaLE8BitNmn9m7MkS1">
            I takt med rådande befolkningsökning och bostadsbrist har villkoren
            på bostads­marknaden hårdnat, särskilt i landets storstadsområden.
            Oseriösa hyresvärdar, ibland kallade slumvärdar, har sett sin
            chans att tjäna pengar på andras utsatthet och behov av bostad.
            Det har de senaste decennierna lett till att allt fler oseriösa
            värdar köpt upp hyresfastigheter runtom i landet. På senare år
            har media återkommande rapporterat om allvarliga brister i boendemiljön
            i åtskilliga bostadsområden. Nedgångna hyreshus har drabbats av
            mögel, fuktskador och skadedjur, som ett resultat av allvarliga
            brister i bl.a. ventilation och allmänt underhåll. När fastighetsägarna
            brustit i sin underhållsskyldighet har det lett till att hyresgäster
            tvingats leva i misär, samtidigt som ägarna till husen tjänat
            miljontals kronor i hyresintäkter. I andra fall har dessa hyresvärdar
            genomfört tvivelaktiga renoveringar som inneburit kraftiga hyreshöjningar
            för hyresgästerna. Utvecklingen drivs på av den omfattande bostadsbrist
            som präglar en majoritet av landets kommuner. Den som är missnöjd
            med sin bostad och hyresvärd har ingenstans att ta vägen och har
            små möjligheter att påverka sin boendesituation.
          </p>
          <p xml:id="i-HatiswLzkQorqdTrUkv9LT">
            Frågan om oseriösa hyresvärdar har fått ökad aktualitet inte
            minst p.g.a. de omfattande utförsäljningar som skett av allmännyttiga
            bostäder till riskkapitalistägda bostadsbolag. Riskkapitalister
            har ofta ett kortsiktigt perspektiv i sitt ägande och fastigheter
            säljs utan tvekan vidare om läget är gynnsamt och fastighetens
            värde stigit tillräckligt mycket. Detta har vi sett många exempel
            på de senaste åren. Att inte veta om fastighetsägaren kommer att
            fortsätta att äga och förvalta ens bostad skapar givetvis oro
            hos hyres­gästerna, en utvecklig som Vänsterpartiet ser synnerligen
            allvarligt på.
          </p>
          <p xml:id="i-BWPiUYCBKcub3Xbnq2V6Gb">
            I proposition 2020/21:201 föreslog regeringen att det ska införas
            en möjlighet i bostadsförvaltningslagen för hyresnämnden att förelägga
            fastighetsägaren att åtgärda brister i förvaltningen. Ett sådant
            föreläggande ska kunna förenas med vite. Vid tvångs­förvaltning
            enligt bostadsförvaltningslagen ska förvaltaren ha rätt till ersättning
            för utgifter som krävts för att fullgöra uppdraget. Det ska förtydligas
            att det inte krävs hinder eller men i nyttjanderätten för att
            hyresgästen ska kunna göra gällande påföljder enligt hyreslagen
            med anledning av att hyresvärden brister i sin underhållsskyldighet.
          </p>
          <p xml:id="i-PyXsERTNPZDgXXd9un87Bw">
            Vänsterpartiet står bakom detta men anser att det krävs ytterligare
            reformer för att stärka skyddet för hyresgäster som bor i hyreshus
            som missköts av fastighetsägaren. För att komma till rätta med
            problemet krävs även preventiva åtgärder. Det måste vara möjligt
            att hindra oseriösa hyresvärdar från att över huvud taget förvärva
            nya fastig­heter, och på så sätt skydda hyresgästerna. Den tidigare
            förvärvslagen som avskaffades 2010 syftade till att göra en förhandsprövning
            av nya fastighetsägare för att hindra att fastigheter togs över
            av hyresvärdar som inte var i stånd att förvalta dem. Vänsterpartiet
            var motståndare till att avskaffa förvärvslagen och anser att
            den bör återinföras i syfte att motverka att oseriösa hyresvärdar
            förvärvar hyresfastigheter.
          </p>
          <p xml:id="i-RR2wbfmC2HRc22yun5qVjc">
            Förvärvslagen bör återinföras. Detta bör riksdagen ställa sig
            bakom och ge regeringen till känna.
          </p>
          <p xml:id="i-5zgiiD744kw4CgnoHsMoqs">
            Gång efter annan ser vi exempel på hur oseriösa fastighetsägare
            dessutom tillåts köpa mer mark trots tidigare vanskötsel. Vi anser
            att fastighetsägare som inte sköter sin förvaltning heller inte
            ska få köpa mark, få bygglov, genomföra detaljplaneändringar eller
            ges möjlighet att köpa fastigheter av kommunen.
          </p>
          <p xml:id="i-GqnND4UxzgmFFVttoihzQr">
            Regeringen bör återkomma med förslag på skärpt referenstagning
            inför försäljning och marktilldelning. Detta bör riksdagen ställa
            sig bakom och ge regeringen till känna.
          </p>
          <head xml:id="i-8Q1gmHYDuJNPobjmPALMgV" type="h2">
            4.2 Underlätta tvångsförvaltning av misskötta hyresfastigheter
          </head>
          <p xml:id="i-KRbTRuUsMrXkxFvNPXXo1T">
            Trots att vissa fastighetsägare vid upprepade tillfällen misskött
            sina hus har det funnits fall med svårigheter att genomdriva en
            tvångsförvaltning. Även om hyresnämnden bedömer att tvångsförvaltning
            är en lämplig åtgärd blir den i många fall inte av p.g.a. att
            varken kommunen eller hyresnämnden kan finna en lämplig förvaltare
            som är villig att åta sig uppdraget. Detta är en mycket otillfredsställande
            ordning.
          </p>
          <p xml:id="i-XRbfuDKD93HP2pn5wuB1NE">
            Hyresgästutredningen föreslog i sitt betänkande att kommunerna
            ska vara skyldiga att ta fram och tillhandahålla en förteckning
            över förvaltare som har förklarat sig villiga att åta sig uppdrag.
            Vänsterpartiet är positivt inställt till att en sådan förteckning
            införs, men vi anser att det inte är tillräckligt. I ärenden rörande
            tvångsförvaltning enligt bostadsförvaltningslagen menar vi att
            kommunerna ska vara skyldiga att, antingen via sina allmännyttiga
            bolag eller på annat sätt, bistå med en godtagbar förvaltare.
          </p>
          <p xml:id="i-QDP2RYUtWJQfkWVSoFLH7V">
            Kommunerna ska vid ärenden rörande tvångsförvaltning vara skyldiga
            att bistå med förvaltare. Detta bör riksdagen ställa sig bakom
            och ge regeringen till känna.
          </p>
          <head xml:id="i-Ds12ho5Yn9SYtym3ihSLq7" type="h2">
            4.3 Gör det lättare att få nedsatt hyra vid bristande underhåll
          </head>
          <p xml:id="i-9p7r1n2zXcN59eJeSEe3wm">
            I dag är det svårt och dyrt för en hyresgäst att få nedsatt hyra
            för bristande underhåll. Det är därför ofta riskfritt för fastighetsägaren
            att göra sig oanträffbar för hyresgästen eller strunta i att åtgärda
            fel. Vänsterpartiet föreslår därför, liksom Hyresgästutredningen
            (SOU 2017:33), att hyresnämnden ska handlägga den rättsliga processen
            i stället för domstolarna. Samma regler som i skadeståndsmål bör
            gälla, dvs. att om hyresvärden inte kan bevisa att hen har vidtagit
            rimliga åtgärder med avseende på underhållet så sätts hyran ned.
            Det kommer att öka incitamenten för fastighetsägaren att hantera
            bristerna på ett bättre sätt än i dag. Enligt utredningen är det
            också viktigt att sanktioner kan riktas mot en fastighetsägare
            innan förvaltningsbristerna blivit så omfattande att det är nödvändigt
            med tvångsförvaltning. Utredningen föreslår därför att föreläggandet
            från hyresnämnden ska kunna förenas med vite.
          </p>
          <p xml:id="i-YVgWXQSq8abgPt1Tb8PoR6">
            Regeringen bör återkomma med förslag som gör det lättare att
            få nedsatt hyra vid bristande underhåll. Detta bör riksdagen ställa
            sig bakom och ge regeringen till känna.
          </p>
          <head xml:id="i-7EhnaMmvQp4VYmYWjf1jvy" type="h2">
            4.4 Stärkt brandtillsyn
          </head>
          <p xml:id="i-1PPg1SRDqbtHq4uPq4gDz">
            Under senare år har vi sett flera exempel på bränder i flerbostadshus
            där boende skadats och i vissa fall omkommit. I många fall har
            bränderna skett i flerbostadshus som ägs och förvaltas av just
            oseriösa hyresvärdar, bränder som sannolikt kunnat undvikas om
            fastighetsägarna hade åtgärdat de säkerhetsbrister som ofta ligger
            bakom. För att upp­täcka brister i brandsäkerheten krävs regelbunden
            tillsyn av brandförsvaret. Deras tillsyn av brandsäkerheten är
            dock i hög grad inriktad mot offentliga byggnader såsom t.ex.
            sjukhus. Men det är i just flerbostadshus som flest dödsfall i
            samband med brand inträffar varför tillsynen i större utsträckning
            borde riktas mot denna typ av fastigheter.
          </p>
          <p xml:id="i-15MDeEB6rH2qCPF52YUXUy">
            Regeringen bör återkomma med förslag som innebär att brandförsvarets
            tillsyn av brandsäkerheten i högre utsträckning riktas mot flerfamiljshus.
            Detta bör riksdagen ställa sig bakom och ge regeringen till känna.
          </p>
          <head xml:id="i-D6fMFR9nN5VeT91wya6j9G" type="h2">
            4.5 Statlig strategi mot slumförvaltning
          </head>
          <p xml:id="i-4LgCn5aP4J7nrezmaXEnhA">
            Boendemiljöerna regleras i en mängd olika lagar, däribland bostadsförvaltningslagen,
            hyreslagen, bostadsrättslagen, miljöbalken, plan- och bygglagen
            samt lagen om skydd mot olyckor. Kommuner och statliga myndigheter
            utövar tillsyn och ser till att lagarna efterlevs. Detta arbete
            är generellt sett inte koordinerat. För att ge kommunerna bättre
            förutsättningar att dels sätta stopp för oseriösa hyresvärdar
            och fastighetsägare, dels verka för en mer jämlik hälsa krävs
            politiska åtgärder. Statliga myndigheter måste i större utsträckning
            samverka med kommunerna. Exempelvis skulle Skatteverket och kommunerna
            kunna agera gemensamt mot svarta pengar på bostadsmarknaden. För
            att åstadkomma en bättre myndighetssamverkan krävs en tydlig strategi
            från statens sida.
          </p>
          <p xml:id="i-MfmGvaWq8o7MdFkRa99vep">
            Regeringen bör ta fram en statlig strategi mot slumförvaltning
            i syfte att åstad­komma en bättre myndighetssamverkan. Detta bör
            riksdagen ställa sig bakom och ge regeringen till känna.
          </p>
          <head xml:id="i-ApQ9D6Ez9GoQXNyZtMi9AN" type="h1">
            5 Förbättrat skydd för hyresgäster vid renoveringar
          </head>
          <p xml:id="i-S6hvmV4Q1iKfK3ZETtKZuf">
            En stor del av Sveriges bostadsbestånd är i dag mer än 50 år
            gammalt och i stort behov av upprustning, i synnerhet de fastigheter
            som byggdes under miljonprogrammet. Enligt en rapport från statliga
            forskningsinstitutet Rise handlar det om uppemot 400 000 bostäder.
            I cirka 140 000 av dessa är läget akut. Enligt Boverket (2020)
            kan de nödvändiga investeringarna komma att kosta uppemot 500
            miljarder kronor.
          </p>
          <p xml:id="i-FSYLgVNUune2Pz7Xyz9mh1">
            Om landets hyresgäster ska kunna bo i moderna lägenheter med
            hög tillgänglighet och låg energiförbrukning måste det befintliga
            bostadsbeståndet rustas. Renoveringar måste ske i samråd med hyresgästerna
            och Hyresgästföreningen, med rimliga hyres­höjningar som följd.
            I dag har vi dock en situation där upprustning av bostäder ofta
            i stället leder till orimligt stora hyreshöjningar. Många har
            därmed inte råd att bo kvar i sina hem efter renovering och därmed
            är också deras besittningsskydd i praktiken satt ur spel. Denna
            form av indirekt vräkning har kommit att benämnas renovräkning.
          </p>
          <p xml:id="i-FdVskdwT4zPPYUrRiWPuKC">
            Många renoveringar är nödvändiga men vi menar att de måste ske
            med social håll­barhet i åtanke. Ingen hyresgäst ska tvingas flytta
            p.g.a. renoveringar som genomförs. I dag har villaägare och de
            som äger en bostadsrätt möjlighet att använda kostsamma subventioner
            för att renovera sin bostad. Motsvarande rotavdrag gäller inte
            för boende i hyresrätt. Det är ett ojämlikt förhållande där de
            som bor i hyresrätt i praktiken, via skatten, betalar för villaägares
            möjlighet att kakla om badrummet. Vänsterpartiet vill därför,
            inom ramen för vårt klimatomställningsprogram, återinföra det
            renoverings- och energi­effektiviseringsstöd som avvecklades av
            riksdagens högerpartier i januari 2022. Stödet gynnar hyresgästerna,
            då det exempelvis går att ställa krav på begränsade hyreshöjningar
            i samband med att statliga stöd beviljas, men det gynnar även
            samhället i stort då det inte bara ger klimatnytta utan även stimulerar
            ekonomin och skapar arbetstillfällen (se vidare motion 2022/23:1249).
          </p>
          <p xml:id="i-6PvnQJpkExiH8J2P17GwLr">
            I proposition 2020/21:201 föreslog regeringen att hyreshöjningar
            ska fasas in i ett lugnare tempo än i dag, men förslaget avslogs
            av riksdagens högerpartier. Vänsterpartiet beklagar det, även
            om vi inte anser att förslaget är tillräckligt för att förbättra
            skyddet för hyresgäster vid renoveringar. De höga hyresökningarna
            efter renoveringar kvarstår även om de skulle fasas in långsammare.
            Därför måste preventiva åtgärder vidtas.
          </p>
          <p xml:id="i-Q2LA4kg8meLToceVDiKo71">
            Bostadshus ska användas länge och underhåll förlänger livslängden.
            I dag har småhusägare och bostadsrättsföreningar möjlighet att
            jämna ut kostnaden genom att göra avsättningar till framtida underhåll,
            detta utan att det får några skattemässiga konsekvenser. För hyresrätten
            gäller däremot att alla avsättningar till framtida underhåll beskattas
            med 22 procent. Detta försvårar möjligheterna till underhåll i
            hyresfastigheter och för hyresvärdarna att periodisera kostnaden
            i hyran, vilket leder till att kostnaderna för förslitningen vältras
            över på framtida hyresgäster. Konsekvenserna av detta har vi sett
            otaliga gånger i samband med slumvärdar, renovräkningar osv.
          </p>
          <p xml:id="i-M7v771eDnRFMez2dDHg6RV">
            Ett enkelt sätt att komma till rätta med denna skattemässiga
            orättvisa, jämfört med ägda bostäder, är att införa skattefria
            underhållsavsättningar även för hyresfastigheter. Statens kostnad
            för en sådan reform beräknas av riksdagens utredningstjänst till
            8 miljoner kronor om året (RUT 2022:156). I vår motion för utgiftsområde
            26 avsätter vi medel för detta ändamål.
          </p>
          <p xml:id="i-4CTwWL4XUUb5zcA7fypAmG">
            Regeringen bör omgående införa skattefria underhållsavsättningar
            för hyresfastig­heter. Detta bör riksdagen ställa sig bakom och
            ge regeringen till känna.
          </p>
          <p xml:id="i-AeNK3CqHy8YLs3V8ggvxT5">
            Hyresgästutredningen (SOU 2017:33) tog fasta på att många hyresgäster
            upplever information om hyran efter ombyggnationen som viktig.
            Det är helt enkelt svårt att ta ställning till åtgärder utan att
            veta vad den slutgiltiga hyran kommer att bli. Utredningen menade
            att detta skulle underlättas genom att parterna på förhand förhandlar
            om hyran. Även om det finns vissa svårigheter med förslaget anser
            Vänsterpartiet att det är av stor vikt att hyresgästerna får bättre
            information än i dag om kommande hyra.
          </p>
          <p xml:id="i-MHzBwSgoEn5MqA7oBCqgPL">
            Lagstiftningen bör ändras så att hyresvärdar på förhand åläggs
            att ge en uppskattning av hur hög hyran kommer bli efter en upprustning.
            Detta bör riksdagen ställa sig bakom och ge regeringen till känna.
          </p>
          <head xml:id="i-TDPLjEwJ3EXAKo63GpeGKD" type="h2">
            5.1 Stoppa renovräkningarna
          </head>
          <p xml:id="i-34EqpyykJrF1WaHAQhsKnS">
            Enligt Dominika Polanska, forskare vid Institutet för bostads-
            och urbanforskning, har fenomenet renovräkningar ökat i Sverige
            över tid, i synnerhet i storstadsregionerna. I boken Den orättvisa
            rättvisan – en rättspraxis som renovräker har Polanska, tillsammans
            med författaren Håkan Axén, också tydligt visat hur svagt hyresgästers
            skydd mot reno­vräkning är. Det är förvisso möjligt att motsätta
            sig föreslagna renoveringsåtgärder, men i praktiken är utsikterna
            att påverka renoveringens omfattning, och de hyreshöjningar som
            följer, näst intill obefintliga.
          </p>
          <p xml:id="i-D2n2WmJiHQr9cBVWfJyUXM">
            Polanska och Axén har studerat en stor mängd fall som efter en
            tvist hamnat hos hyresnämnden. Det visar sig att instansen i princip
            alltid dömer till hyresvärdens fördel. Även Hyresgästföreningen,
            som gjort en sammanställning över fallen i Stockholm, konstaterar
            att fastighetsägarna vinner målen nio av tio gånger. Det är en
            orimlig balans som innebär att hyresgästinflytandet i praktiken
            är satt ur spel.
          </p>
          <p xml:id="i-AsSpDJowTVXwD2Jx5KvW8F">
            Mot bakgrund av det omfattande upprustningsbehov som miljonprogrammets
            hyres­fastigheter står inför, och det faktum att nuvarande lagstiftning
            så uppenbart inte ger hyresgästerna tillräckligt skydd, riskerar
            antalet renovräkningar att öka kraftigt om inget görs. Hyresgäster
            som betalat hyra för sin bostad i decennier ska inte behöva straffas
            med 50–100-procentiga hyreshöjningar när hyresvärdar som inte
            skött underhållet total­renoverar fastigheter som i själva verket
            borde ha underhållits för de pengar som strömmat in via hyresavier
            i årtionden. Det är hög tid att Sveriges regering vidtar åtgärder.
          </p>
          <head xml:id="i-XeTfJDFHumtm2iS4Tnv4R6" type="h3">
            5.1.1 Hyresnämnderna
          </head>
          <p xml:id="i-W1gQiQSQixnueXB3TTnihR">
            Dagens bruksvärdessystem introducerades år 1969 med intentionen
            att hyresgästerna skulle ha ett starkt besittningsskydd. Men som
            situationen ser ut i dag urholkas detta skydd allt mer när absurda
            hyreshöjningar följer på renoveringar.
          </p>
          <p xml:id="i-XSsDVPDHqyF3f8dacrzcFj">
            Den rättspraxis som följs i hyresnämnden är grunden till Polanskas
            och Axéns boktitel Den orättvisa rättvisan – en rättspraxis som
            renovräker. Författarna listar i boken tre större brister i nämndens
            praxis: den ojämlika juridiska representationen, avvägningen av
            parternas ekonomiska intressen och att den inte följer intentionerna
            med hyreslagen som tas upp i förarbetena. De menar att hyresnämnden
            konsekvent frångår hyreslagstiftningen, där det skrivits in ett
            visst skydd för hyresgästerna. I stället följer man sin egen praxis,
            som innebär att man fortsätter gynna fastighetsförvaltarnas ekono­miska
            vinstintresse. Hyresnämnden hänvisar sällan till de förarbeten
            där intentionen med lagen formuleras. Exempelvis beaktas inte
            boendekostnaderna, som man hoppades skulle väga tyngre i lagändringarna.
            Hänsyn tas alltså inte till hyresgästernas ekonomiska intressen,
            och i de beslut som författarna granskat tas inte heller samhällsutvecklingen
            och bostadsbristen med i bedömningen, eller det faktum att fastighetsägarna
            är ute efter vinstmaximering. Polanska och Axén menar vidare att
            det finns tendenser till partiskhet i besluten. Fastighetsägarna
            har ensamrätt att bestämma vad som är fastighetsekonomiskt bra
            och deras uträkningar ifrågasätts inte. Att de jurister som företräder
            fastighetsägarna är riktiga jurister, medan hyresgästerna i mindre
            än hälften av fallen har ett juridiskt ombud genom Hyresgästföreningen,
            förstärker självklart de ojämlika förhållandena.
          </p>
          <p xml:id="i-7ZXnyYk68oAzA2f3SNq6ma">
            Bokens redovisning visar med en sorglig tydlighet att den instans
            som skulle fungera som ett extra skydd mot hänsynslösa renovräkningar
            i stället blivit det motsatta – en orättvis rättvisa. Man kan
            tycka att det inte borde finnas någon samhällsnytta med att renovera
            bort överkomliga hyror. Dumheten drabbar inte bara den enskilda
            hyresgästen utan även samhället i stort. Man kan tycka att en
            egen trygg bostad, tillsammans med mat och sjukvård, är ett av
            våra mest grundläggande behov. Man kan tycka att Sverige borde
            ha kommit längre, att rätten till boende borde vara viktigare
            än enskilda företags miljardvinster.
          </p>
          <p xml:id="i-3fo4wwTdVmwAP29zTnjzsQ">
            Regeringen bör se över hyreslagstiftningen så att avvägningen
            mellan parternas ekonomiska intressen, i de fall som handlar om
            renoveringar av fastigheter, blir mer jämlik än i dag. Detta bör
            riksdagen ställa sig bakom och ge regeringen till känna.
          </p>
          <head xml:id="i-PpvMRuJBFABjseqXws6sqf" type="h2">
            5.2 Spekulationsstopp
          </head>
          <p xml:id="i-SqSPmb2nM8K6VsuQJndoFP">
            De senaste 10 åren har vi sett en utveckling i Sverige där privata
            fastighetsbolag köpt upp hela bostadsområden med ett enda syfte
            – att göra en så stor och så snabb vinst som möjligt. Bakom de
            privata värdarna står inte sällan utländska riskkapitalbolag.
            Affärs­modellen är enkel: Hyresvärdarna ytskiktsrenoverar lägenheterna
            styckvis varefter de tomställs för att man därefter ska kunna
            höja hyran kraftigt (s.k. konceptrenovering). Samtidigt genomförs
            varken löpande underhåll eller långsiktig upprustning, vilket
            ökar hyresvärdarnas vinstmarginal än mer. Vinnarna är de privata
            fastighetsbolagen och deras ägare. Förlorarna är hyresgästerna,
            nuvarande såväl som framtida.
          </p>
          <p xml:id="i-WLMCghajYYWMaUTx14Fsbw">
            Utvecklingen i Sverige är en del av en global trend där bostäder
            har blivit spekulations­objekt för kortsiktiga investerare, vilket
            på ett bra sätt skildras i Fredrik Gerttens upp­märksammade dokumentärfilm
            ”Push”. FN:s tidigare särskilda rapportör för bostads­frågor,
            Leilani Farha, uppmanade den svenska regeringen att vidta åtgärder
            mot denna utveckling och återupprätta bostaden som en social rättighet.
            Hittills har dock ingenting hänt och den negativa utvecklingen
            fortsätter.
          </p>
          <p xml:id="i-C4v9cncL55rVCwJ1t2Trcm">
            I Danmark, som lider av samma problem, har man infört ett s.k.
            spekulationsstopp för att utestänga kortsiktiga, oseriösa bostadsspekulanter
            på den danska bostadsmarknaden. Det går i korthet ut på att den
            som köper en fastighet inte får höja hyran efter renovering förrän
            efter fem år. Syftet är att minska möjligheterna att göra snabba
            vinster, och därmed göra det mindre intressant för oseriösa aktörer
            att köpa upp slitna hyreshus­bestånd, ytskiktsrenovera och höja
            hyran kraftigt – för att därefter sälja fastigheterna med god
            vinst. För att motverka att oseriösa fastighetsägare gör snabba
            vinster på hyresgästernas bekostnad bör en liknande lagstiftning
            införas i Sverige.
          </p>
          <p xml:id="i-LUU7CTwmLoA2soV1xpjGkZ">
            Regeringen bör återkomma med förslag om spekulationsstopp enligt
            dansk modell med innebörden att den som köper en fastighet och
            genomför renovering inte ska få höja hyran förrän efter fem år.
            Detta bör riksdagen ställa sig bakom och ge regeringen till känna.
          </p>
          <head xml:id="i-5TsYTnceaJ7ytz6ZD9wmTs" type="h1">
            6 Förhindra missbruk av korta och osäkra hyreskontrakt
          </head>
          <p xml:id="i-2hSiWovKeB8qAL3uNKi7id">
            Ett växande problem är hyresvärdars missbruk av korta och osäkra
            hyreskontrakt, oftast kallade rivningskontrakt eller korttidskontrakt.
            Gemensamt för dessa är att hyresgäster avstår sin besittningsrätt
            och därmed har ett sämre skydd mot uppsägning.
          </p>
          <p xml:id="i-SacnfTHnREMQxAeg1uc4Gp">
            Regelverket säger att en renovering ska vara ”nära förestående”
            om besittnings­skyddet ska kunna förhandlas bort, men allt fler
            värdar har satt i system att hyra ut på kort tid under tvivelaktiga
            förhållanden. I t.ex. Stockholm ökade antalet hyresgäster som
            tvingats avstå besittningsskyddet med hela 50 procent mellan åren
            2006 och 2015. Sen 5 år tillbaka ligger antalet avstående från
            besittningsskydd på mellan 10 000 och 11 000 kontrakt årligen.
            Av de ca 11 000 bostäder som förmedlades av Stockholms stads kommunala
            bostadsförmedling var 11 procent korttidskontrakt 2022.
          </p>
          <p xml:id="i-5zWkpP51qa5q6qUfhvRoXz">
            Det är hyresnämnden som ska godkänna avstående från besittningsskydd.
            Det finns i dag inga krav på kontroll av rivningskontraktens användning
            i lagstiftningen och i just Stockholm godkändes 99 procent av
            ansökningarna förra året. Hyresnämnden säger att man ”utgår från
            att hyresvärdarna talar sanning”. Det finns dock mycket som talar
            för att det inte alltid stämmer. För om en renovering är ”nära
            förestående” borde korttids­kontrakten rimligen inte sträcka sig
            över flera års tid, vilket ofta är fallet.
          </p>
          <p xml:id="i-H8e6MsbjKqiXi87MQC8wPd">
            Korttidskontrakt är en bra sak och kan i viss mån bidra till
            att lösa enskilda personers behov, inte minst av mer akut slag.
            Men vi anser att de ska användas till det de faktiskt är avsedda
            för. Regeringen bör återkomma med förslag som säkerställer att
            korta och osäkra kontrakt såsom rivningskontrakt används till
            det som de är avsedda för. Detta bör riksdagen ställa sig bakom
            och ge regeringen till känna.
          </p>
          <head xml:id="i-2r37zaQXwufGgqxneSpgEB" type="h1">
            7 Stärkt skydd när bostäder förstörs i brand
          </head>
          <p xml:id="i-KL9xTLhcwJ8ZM7pjvmWxkT">
            I dag omfattas inte den som drabbas av brand i sin lägenhet av
            besittningsrätten. Hyres­lagen gör det nämligen möjligt för värden
            att vräka en hyresgäst vars bostad förstörts genom en eldsvåda.
            Ju större skadorna är, desto större är risken att förlora bostaden.
            Risken för vräkning finns oavsett om hyresgästen själv har orsakat
            branden eller om den har uppstått genom en olyckshändelse, exempelvis
            ett elfel.
          </p>
          <p xml:id="i-Tzdkx5HHiuxfRwwemQg79a">
            Att drabbas av en eldsvåda och få både saker och minnen förstörda
            är i sig ett hårt slag. Att dessutom förlora sitt hyreskontrakt
            kan vara förödande.
          </p>
          <p xml:id="i-2pn4wvnPKrZcfQsZR8Ds89">
            Vänsterpartiet anser inte att det förslag i proposition 2020/21:201
            som har röstats igenom av riksdagen stärker hyresgästens skydd
            vid brand i tillräckligt hög grad. Så som förslaget är formulerat
            ges, som vi tolkar det, inga garantier för att hyresgästens besittningsrätt
            kvarstår efter en brand. I stället ska en intresseavvägning göras
            vars utfall är oklart. För att stärka hyresgästens besittningsskydd
            vid brand bör hyreslagen ändras.
          </p>
          <p xml:id="i-QTuSqb2mf2VqJx8jo59M8g">
            Hyreslagen bör ändras så att hyresgästens besittningsrätt kvarstår
            även om en skada på lägenheten uppstått genom en brand. Detta
            bör riksdagen ställa sig bakom och ge regeringen till känna.
          </p>
          <head xml:id="i-6onQyCu4X5YuwSwSPCCRAf" type="h1">
            8 Ökad trygghet för andrahandshyresgäster
          </head>
          <p xml:id="i-4W9V6LLmTbmW8moVK6EZEd">
            En konsekvens av bostadsbristen är att allt fler människor tvingas
            bo inneboende eller hyra en bostad i andra hand. En lukrativ affär
            för den som äger en bostad. I Dagens Arena (31 oktober 2022) framkom
            att det till Skatteverket redovisades 2,6 miljarder kronor i vinst
            för uthyrning av privatbostad år 2021. En ökning med 120 procent
            sedan 2013, och då är inte uthyrarnas skattefria vinstsumma på
            40 000 kronor per år inräknad.
          </p>
          <p xml:id="i-43wgmZ7LJz1MdFga8boHZJ">
            Länsstyrelsen i Stockholm konstaterar i sin medborgarundersökning
            från 2021 att andelen som bor i andra hand i länet ökat med ca
            37 procent under 5 år. Under samma period har personer som bor
            inneboende ökat med nästan 48 procent. Mörkertalet beräknas dock
            vara stort då många inte kan mantalsskriva sig i andrahandsbostaden.
            Länsstyrelsen betonar att det är de mest ekonomiskt utsatta som
            får ta största smällen för de höga hyrorna, och även Boverket
            konstaterar i en rapport från 2018 att andrahands­hyresgäster
            lägger en ”relativt stor andel av sin disponibla inkomst på boendet
            och har små marginaler att leva på efter att hyran är betald”.
          </p>
          <p xml:id="i-MaJmk5Hxa7FUyaE3KPjKE5">
            För den som hyr ut en hyresrätt gäller hyreslagen. Förstahandshyresgästen
            får ta ut hyran den själv betalar plus max 15 procent. Allt över
            räknas som överhyra och kan leda till att förstahandshyresgästen
            blir uppsagd utan varning och dessutom riskerar att få betala
            tillbaka överhyran till andrahandshyresgästen retroaktivt. Enligt
            Boverket ligger trots det andrahandshyran för en hyresrätt i snitt
            cirka 65 procent högre än förstahands­hyran.
          </p>
          <p xml:id="i-4mY5T7MUbxzryESea5zM3N">
            För den som hyr en bostadsrätt i andra hand gäller den s.k. privatuthyrningslagen.
            Bostadsrättsinnehavaren kan ta ut en hyra baserad på driftskostnaden
            och en uppskattad kapitalkostnad (en skälig, årlig avkastningsränta
            på bostadens marknadsvärde). Enligt Boverket låg andrahandshyrorna
            i bostadsrätter år 2018 på 138 procent högre än första­handshyrorna
            i hyresrätter och uthyraren fick en avkastning på 4 procent av
            bostadens marknadsvärde. Den som hyr en ägd bostad i andra hand
            till överpris kan inte få tillbaka pengarna retroaktivt.
          </p>
          <p xml:id="i-A7dVCvS121ZLhyqEEbsYAv">
            Vänsterpartiet vill skapa ett tryggare och mer rättssäkert system
            på andrahands­marknaden och jämna ut de ojämlika maktförhållanden
            som råder mellan andrahands­hyresgästen och den som hyr ut. Att
            den tidigare regeringen stramade upp reglerna kring andrahandsuthyrning
            av hyreslägenheter (prop. 2018/19:107) är inte tillräckligt eftersom
            andrahandshyresgäster i det ägda bostadsbeståndet befinner sig
            i en minst lika utsatt situation som andrahandshyresgäster på
            hyresmarknaden.
          </p>
          <head xml:id="i-4uqx5omZ6uotzd4WHuCCgg" type="h2">
            8.1 Avskaffa privatuthyrningslagen
          </head>
          <p xml:id="i-4FQVPxDobpetArrbn3xQzv">
            Den som bor i hyresrätt i andra hand och har betalat för mycket
            i hyra kan alltså vända sig till hyresnämnden för att få hyran
            prövad i efterhand. Om hyresnämnden gör bedömningen att hyran
            varit för hög ska förstahandshyresgästen betala tillbaka den överskjutande
            delen till andrahandshyresgästen enligt reglerna om återbetalning
            av överhyra (55 e § hyreslagen, 12 kap. jordabalken). De som hyr
            en privatägd bostad kan inte få tillbaka pengar, de blir bara
            uppsagda, varför incitamentet att anmäla överhyror är lågt för
            den enskilda andrahandshyresgästen. Vänsterpartiet anser att möjligheten
            att få hyran prövad i efterhand ska gälla även för den som hyr
            en ägd bostad. Vidare bör andrahandshyran alltid avspegla bruksvärdet.
          </p>
          <p xml:id="i-QqKMwPTtNgKw7bwUcveWbH">
            Under den borgerliga regeringen drevs politiken i motsatt riktning.
            Den 1 februari 2013 trädde lagen (2012:978) om uthyrning av egen
            bostad i kraft, även kallad privat­uthyrningslagen. Lagstiftningen
            innebär att personer som äger sin bostad direkt eller indirekt,
            t.ex. en villa, ägarlägenhet eller bostadsrätt, kan hyra ut den
            med en högre hyra än bruksvärdessystemet medger. Hyran ska i stället
            motsvara ägarens beräknade kapital- och driftskostnader för bostaden.
            Kapitalkostnader beräknas som en skälig avkastning på bostadens
            marknadsvärde. Med det menas att bostaden värderas objektivt och
            räntan motsvarar ett par procent över gällande referensränta.
            I praktiken innebär det att den som hyr en ägd bostad i andra
            hand betalar marknadshyra. Samma lag tog också bort ovannämnda
            möjlighet att få tillbaka överhyra retroaktivt för den som hyr
            en ägd bostad. I stället är det numera hyresnämnden som fastställer
            andrahandshyresgästens framtida ”kostnadshyra”, där även en fiktiv
            räntekostnad ingår. Hyran är alltså inte kopplad till uthyrarens
            faktiska kostnader.
          </p>
          <p xml:id="i-9EaPFVzvy5JNen8HU3zjcY">
            Vänsterpartiet är mycket kritiskt till privatuthyrningslagen
            som innebär att det som anses vara en skälig hyra höjs och att
            hyresmarknaden blir än mer komplicerad. I praktiken blir det ett
            sätt att kringgå de lagar och regler som reglerar hyressättningen
            och att i smyg införa marknadshyror. Lagen gynnar dem som hyr
            ut, vilka ges möjlighet att ta ut en betydligt högre hyra än tidigare.
            Förlorarna är andrahandshyresgästerna som tvingas betala ännu
            större summor för att ha någonstans att bo. Enligt en rapport
            från Boverket (2018) har antalet bostäder som hyrs ut i andra
            hand inte ökat nämnvärt sedan privatuthyrningslagen trädde i kraft.
            Däremot har hyresnivåerna ökat kraftigt. Hela 84 procent ökade
            hyrorna för bostadsrätter som hyrdes ut i andra hand mellan 2009
            och 2018. Störst var ökningen de sista fem åren, dvs. efter år
            2013 då privatuthyrningslagen trädde i kraft. Dessa allt högre
            andrahandshyror fortsätter slå mot de som redan har det tuffast
            ekonomiskt. Bland annat Blocket Bostads hyresrapport från 2021
            visar att andrahandshyrorna fortsätter uppåt trots eller p.g.a.
            pandemi och lågkonjunktur. Ökade levnadsomkostnader för bostadsägarna
            har inneburit att de vill tjäna mer på sina bostäder och därför
            höjer de redan orimligt höga andrahandshyrorna ännu mer.
          </p>
          <p xml:id="i-C1Jd3XLWUWeQeS1FSjcaZL">
            För att komma till rätta med problemet bör privatuthyrningslagen
            tas bort i sin helhet, även vad gäller hyressättningen. Hyreslagens
            regler ska gälla vid andrahandsuthyrning av såväl hyreslägenheter
            som privatägda bostäder.
          </p>
          <p xml:id="i-SwWGV2vUbjmbgmYS5rJWUY">
            Lagen (2012:978) om uthyrning av egen bostad bör avskaffas. Detta
            bör riksdagen ställa sig bakom och ge regeringen till känna.
          </p>
          <p xml:id="i-5vHMPTjKoovKrKyJqWJk3o">
            Vänsterpartiet vill i sammanhanget framhålla att andrahandsuthyrning
            är bra då en person tillfälligt inte bor i sin bostad, men det
            ger inga nya bostäder. Problemet med nuvarande regler är att de
            skapar incitament för dem som äger en bostad att behålla den och
            köpa upp fler bostäder trots att de själva inte bor där. Systematiserad
            andrahands­uthyrning som inkomstkälla riskerar att skapa en växande
            klyfta mellan de som tjänar och de som förlorar på bostaden. För
            att förhindra spekulation och prisdrivande uppköp av bostäder
            är det viktigt att personerna är skrivna på den bostad som de
            köper. Vi vill se över hur man tydligare kan koppla köp av bostad
            till var man är skriven. Privatbostads­uthyrningen ska ses som
            ett komplement till den ordinarie bostadsmarknaden. Vi ser hellre
            satsningar på nybyggnation av billiga hyresrätter än kostsamma
            åtgärder som t.ex. skattelättnader för uthyrning av egen bostad.
          </p>
          <head xml:id="i-2m4f2Mu8MDM35pWrPDDnTe" type="h1">
            9 Stärk resthyresgästers ställning
          </head>
          <p xml:id="i-RieWTrS5kxJgRmBs8NN8Ko">
            De senaste decennierna har ett stort antal hyresrätter ombildats
            till bostadsrätter. I samband med ombildningarna finns alltid
            ett antal hyresgäster som av olika skäl väljer att inte ombilda
            sin hyresrätt till bostadsrätt. Denna grupp kallas resthyresgäster.
            Det saknas statistik över hur många de är, men enbart i Stockholms
            stad uppskattades år 2015 antalet till omkring 20 000 personer
            (SvD 2015‑07‑19). Troligtvis är de fler i dag.
          </p>
          <p xml:id="i-5ZpMuo57fh8pQq2NpEiNDv">
            Enligt lagen har resthyresgäster samma rättigheter som andra
            hyresgäster, men i praktiken har de en svagare ställning. De har
            sämre möjligheter att byta sin lägenhet mot en annan hyresrätt,
            och i de fall de har bott i en allmännyttig hyresrätt förlorar
            de sin plats i den interna byteskön när fastigheten ombildas till
            bostadsrätt. Utöver detta saknar bostadsrättsföreningar i regel
            kunskap om vad det innebär att vara hyresvärd och vet ofta väldigt
            lite om vilket juridiskt ansvar de har gentemot sina hyresgäster.
            Samman­taget får resthyresgästen efter ombildningen ett andra
            klassens hyreskontrakt.
          </p>
          <p xml:id="i-UQzK4uibHt9JdHqFKAU1SS">
            Bostadsrättsföreningarna har, å sin sida, ofta starka ekonomiska
            incitament att bli av med resthyresgästerna. När de flyttar från
            sin lägenhet kan föreningen sälja den och därmed förstärka föreningens
            ekonomi. Såväl hyresgästföreningen som media har under lång tid
            uppmärksammat resthyresgästernas situation, men frågan har ännu
            inte varit föremål för någon statlig utredning. Det är hög tid
            att resthyresgästernas situation utreds i syfte att dels få mer
            kunskap om problemets omfattning, dels ta fram förslag på åtgärder
            som kan förbättra förhållandena.
          </p>
          <p xml:id="i-FQjEfzmQHPyqZr4qM7G467">
            Regeringen bör tillsätta en utredning med uppdrag att dels se
            över resthyresgästers situation, dels föreslå åtgärder för att
            stärka resthyresgästers ställning. Detta bör riks­dagen ställa
            sig bakom och ge regeringen till känna.
          </p>
          <head xml:id="i-2kZUnNjaBjBMU9x3ith6dQ" type="h1">
            10 Värna och utveckla allmännyttans ställning
          </head>
          <p xml:id="i-PC46ZsnXmF33JJSsXZf8DS">
            Allmännyttan har länge haft en särställning på den svenska bostadsmarknaden
            och är sedan många år en viktig del av välfärdssamhället. Vid
            utgången av 2021 uppgick det allmännyttiga bostadsbeståndet till
            832 000 bostäder (SCB). Allmännyttan ägs av medborgarna och har
            till uppgift att tillhandahålla hållbara och prisvärda bostäder
            för alla. De har över tid tagit ett stort samhällsansvar som bostadsbyggare,
            förvaltare och utvecklare av hela bostadsområden. Enligt Vänsterpartiet
            är en stark allmännytta avgörande om vi ska klara bostadsförsörjningen
            och kunna föra en social bostadspolitik.
          </p>
          <p xml:id="i-NTtg5BGxGt7JaEd1pa53cF">
            Alliansregeringen förändrade allmännyttans förutsättningar. År
            2011 infördes lagen (2010:879) om allmännyttiga kommunala bostadsaktiebolag,
            den s.k. Allbolagen, som innebär att allmännyttan ska kombinera
            affärsmässighet med samhällsansvar. Samtidigt ändrades hyreslagstiftningen
            – allmännyttan sätter inte längre taket för hyrorna på orten.
            Dessa två lagändringar har inte inneburit något positivt för Sveriges
            hyresgäster.
          </p>
          <head xml:id="i-S7EzxBvkLLoyFui98vJ9Fp" type="h2">
            10.1 Ändra lag (2010:879)
          </head>
          <p xml:id="i-MCL9v4wTBe1iCVN7WWb1et">
            Lag (2010:879) slår fast att allmännyttiga kommunala bostadsaktiebolag
            ska verka i ett allmännyttigt syfte och samtidigt bedriva verksamheten
            i enlighet med affärsmässiga principer. Enligt lagen ska bolagen
            ha marknadsmässiga avkastningskrav, vilket innebär att de undantas
            från självkostnadsprincipen och förbudet mot att driva företag
            i vinstsyfte i kommunallagen.
          </p>
          <p xml:id="i-6HQjNaR4vf3TZp4soAQgAx">
            Vänsterpartiet yrkade avslag på proposition 2009/10:185, som
            låg till grund för nu­varande lagstiftning. I vår följdmotion
            framhöll vi att allmännyttiga kommunala bostads­aktiebolag ska
            bedrivas utifrån mål om social nytta och samhällsansvar – inte
            utifrån marknadsmässiga principer och avkastningskrav (mot. 2009/10:C21).
            Mer än 10 år senare kan vi konstatera att kravet på affärsmässighet
            har fått allvarliga konsekvenser för allmännyttans bostadsförsörjningsuppdrag.
            Ökade krav på avkastning skapar en förändrad finansiell situation
            för bostadsbolagen där de allmännyttiga bostadsbolagens möjligheter
            att trygga bostadsförsörjningen, i synnerhet för människor med
            låga och normala inkomster, förändras. Nyproduktionsplaner har
            i vissa fall stannat av p.g.a. de höga avkastningskrav som ställs.
            Avkastningskraven försvårar upprustning av eftersatta miljonprogramsfastigheter.
            Bostadsbolagen har svårt att genomföra större upprustningar utan
            att höja hyrorna kraftigt, vilket gör att vissa hyresgäster inte
            har råd att bo kvar. Lagstiftningen innebär, kort sagt, att bostadsbolagen
            nu styrs av marknadens kortsiktiga logik vilken står i konflikt
            med allmännyttans samhälls- och bostadsförsörjningsansvar.
          </p>
          <p xml:id="i-EEEcMzCW1Ae8uRvZkgMKoV">
            Om allmännyttan återigen ska kunna fullgöra sitt lagstadgade
            ansvar måste Allbolagen ändras så att begreppet ”affärsmässiga
            principer” utgår.
          </p>
          <p xml:id="i-HdJe48ZeVfm1YAU9TWQQ7C">
            Lagen (2010:879) om allmännyttiga kommunala bostadsaktiebolag
            bör ändras så att begreppet ”affärsmässiga principer” utgår. Detta
            bör riksdagen ställa sig bakom och ge regeringen till känna.
          </p>
          <head xml:id="i-KFG7szgqVMjAD6HvcEsuuc" type="h2">
            10.2 Motverka utförsäljning och ombildning av allmännyttan
          </head>
          <p xml:id="i-YDyY6C7kt9VsXv7RZdjDRr">
            Borgerliga politiska beslut har lett till att enorma mängder
            allmännyttiga bostadsbolag de senaste decennierna sålts till privata
            bostadsbolag genom s.k. beståndsförsäljning. Många gånger har
            dessa privatiseringar och utförsäljningar skett till långt under
            marknadspris och ofta har det inneburit att samhällsnyttiga funktioner
            slagits sönder. Majoriteten av försäljningarna är i princip oåterkalleliga.
            När egendom väl sålts är det oftast omöjligt att köpa tillbaka
            den.
          </p>
          <p xml:id="i-NKVEzNejsbop9F6c2BTnPQ">
            Vänsterpartiet är starkt kritiskt till utförsäljningarna. De
            är ett sätt för kommunerna att avsäga sig bostadsförsörjningsansvaret
            i en tid när de i själva verket skulle behöva ta ett betydligt
            större ansvar. De borde i stället stärka och utveckla sina bostadsföretag
            i syfte att tillhandahålla bra bostäder till alla kommunens invånare.
            Utifrån ett mer regionalt och nationellt perspektiv måste det
            kunna säkerställas att det sammantaget finns tillräckligt stor
            andel allmännyttiga bostäder. Vad vi behöver är kort och gott
            fler allmännyttiga hyresrätter, inte färre.
          </p>
          <p xml:id="i-PBmvxRcfu72w1EYP8iezrd">
            Det som tagit decennier för det offentliga att bygga upp kan
            säljas ut på nolltid. Vi vill därför grundlagsskydda det vi äger
            tillsammans (se motion 2022/23:56). I väntan på att en sådan lagstiftning
            införs presenterar vi i denna motion två förslag för att motverka
            såväl utförsäljningar som ombildningar av allmännyttiga lägenheter.
          </p>
          <p xml:id="i-3w8xL1ZrUGoP2bDrQSj5Fa">
            Den socialdemokratiska regeringen införde 2002 den s.k. stopplagen
            i syfte att motverka utförsäljning av allmännyttiga hyresrätter.
            Lagen innebar att länsstyrelsens tillstånd krävdes för överlåtelse
            av fast egendom respektive aktier och andelar i kommunala bostadsföretag.
            Alliansregeringen upphävde stopplagen år 2007 och Vänsterpartiet
            har sedan dess yrkat på att återinföra kravet.
          </p>
          <p xml:id="i-N3BuAZNqKbbDdydLRREgw9">
            Ett förfarande där det krävs tillstånd från länsstyrelsen vid
            försäljning av bostäder ägda av kommunala bolag bör återinföras.
            Detta bör riksdagen ställa sig bakom och ge regeringen till känna.
          </p>
          <p xml:id="i-Qa7DKpNNvEskPuj9bHYvZh">
            Utöver att sälja våra allmännyttiga bostäder till privata hyresvärdar
            kan de kommunala bostadsbolagen genom politiska beslut ge hyresgästerna
            möjlighet att ombilda lägenheterna till bostadsrätt. Även vid
            ombildning av allmännyttiga lägenheter till bostadsrätt säljs
            lägenheten många gånger till långt under marknadspris, vilket
            skapar starka incitament för hyresgästen att bidra till ombildningen.
            Senast i raden av exempel på dessa miljonklipp hittar man Stockholmsförorten
            Västertorp där lägenheter förra året såldes vidare omedelbart
            efter ombildningen, vilket gav en dryg miljon kronor i förtjänst
            till den som råkade vara hyresgäst vid ombildningsskedet. Förlusten
            för övriga stockholmare är betydligt större än denna enskilda
            persons vinst. Varje förlorad hyresrätt med rimlig hyra gör helt
            enkelt samhället lite sämre.
          </p>
          <p xml:id="i-3da8b5rWW8QfwTDy1fopTV">
            För att motverka att ännu fler av våra allmännyttiga hyresrätter
            omvandlas till bostadsrätter bör ett tioårigt moratorium införas
            för ombildningar av allmännyttiga hyresrätter till bostadsrätter.
            Under perioden ska inga ombildningar från hyresrätt till bostadsrätt
            kunna ske. Detta bör riksdagen ställa sig bakom och ge regeringen
            till känna.
          </p>
          <p xml:id="i-6Vebmt7MrqQ2dJXQnhwxh7">
            Under denna tid bör regeringen skyndsamt utreda hur man kan säkerställa
            ett lång­siktigt förbud mot utförsäljningar inom allmännyttiga
            bostadsbolag. Detta bör riksdagen ställa sig bakom och ge regeringen
            till känna.
          </p>
          <head xml:id="i-Fk79UPNXHg3CpJnqZWaCUe" type="h2">
            10.3 Fler allmännyttiga bostadsbolag i kommunerna
          </head>
          <p xml:id="i-2naYSj1t5UPhpmrz8aq7n7">
            De höga byggkostnaderna är ett av skälen till att det inte byggs
            tillräckligt mycket i stora delar av Sverige, trots en omfattande
            bostadsbrist. De allmännyttiga bostads­bolagen har här en viktig
            roll att spela. De har ofta kapaciteten att utmana de privata
            byggherrarna på orten och pressa de höga byggkostnaderna i syfte
            att bygga mer. Ett bra exempel på detta är Sveriges Allmännyttas
            upphandlingar av s.k. kombohus. Priset pressas genom en stor gemensam
            upphandling för allmännyttan i hela Sverige och genom att utnyttja
            fördelarna med standardiserat byggande. Kombohusen har ett fast
            pris som ligger ca 25 procent under marknadspris och hittills
            har det byggts närmare 10 000 bostäder runtom i Sverige enligt
            modellen. På lokal nivå har exempelvis Stockholms kommun arbetat
            på ett liknande sätt med de s.k. Stockholmshusen, ett samarbete
            mellan stadens tre allmännyttiga bostadsbolag. Även i detta fall
            har priserna pressats och man har dessutom fått in träbyggande
            av flerbostadshus i större skala.
          </p>
          <p xml:id="i-BrtJvzs2H5eUXbJprBdfD9">
            Dessa exempel visar tydligt hur viktig allmännyttan är, även
            i regioner med mycket högt tryck på bostadsmarknaden. Vi anser
            därför att det i varje kommun bör finnas ett allmännyttigt bostadsbolag
            eller om behovet kan fyllas genom regional samverkan.
          </p>
          <p xml:id="i-FTs4LK9vXTQDGjHh695uzf">
            Det bör vara obligatoriskt för alla kommuner att ha minst ett
            allmännyttigt bostads­bolag, eller om behovet kan uppfyllas genom
            regional samverkan. Regeringen bör återkomma med förslag kring
            hur detta ska genomföras. Detta bör riksdagen ställa sig bakom
            och ge regeringen till känna.
          </p>
          <head xml:id="i-KNwYvRdmb1uaE1HZVxHgZp" type="h2">
            10.4 Förhindra olovliga värdeöverföringar
          </head>
          <p xml:id="i-NFHMa9XRQyCNRJaG83Rucn">
            De allmännyttiga bostadsbolagens syfte är att vara bostadsförsörjare
            och uppfylla kommunernas bostadsförsörjningsansvar. Deras uppgift
            är inte att generera vinst åt ägarna eller tillföra resurser till
            de kommunala budgetarna. Om kommunerna behöver förstärka sina
            ekonomier bör samtliga kommuninvånare vara med och bidra, inte
            bara de allmännyttiga bolagens hyresgäster.
          </p>
          <p xml:id="i-FqyFAFj9Gu7tQhR8Yg2pay">
            Lagen (2010:879) om allmännyttiga kommunala bostadsaktiebolag
            (Allbolagen) begränsar i viss mån kommunernas möjligheter att
            ta ut pengar från sina bostadsbolag och använda dem till andra
            verksamheter. Trots detta finns det flera exempel där kommuner
            beslutat att ta pengar från de allmännyttiga bolagen i syfte att
            använda resurserna i kommunens verksamheter. I Boverkets senaste
            rapport (Boverket, 2021) framgår att värdeöverföringarna från
            de allmännyttiga kommunala bostadsaktiebolagen uppgick till 676
            miljoner kronor. Av dessa var 35 miljoner kronor otillåtna värdeöver­föringar.
            Året innan, 2018, var motsvarande siffror 740 miljoner kronor,
            med hela 110 miljoner kronor i otillåtna överföringar.
          </p>
          <p xml:id="i-VeHA93u1Rb4HaDDxQAjWBj">
            Siffrorna varierar stort från år till år, och även om majoriteten
            av bolagen följer reglerna kan man konstatera att det sammantaget
            handlar om enorma belopp som förs från de allmännyttiga bostadsbolagen
            till andra verksamheter i kommunen. Och i de fall då gällande
            bestämmelser inte följs finns i dag ingen sanktionsmöjlighet i
            lagen om allmännyttiga kommunala bostadsaktiebolag. Inte heller
            finns det i praktiken någon rättslig möjlighet för kommuninvånare
            eller hyresgäster i allmännyttiga bolag att förhindra en olovlig
            värdeöverföring från bostadsbolagen. Transaktioner inom en koncern
            är inte möjliga att överpröva.
          </p>
          <p xml:id="i-HMwZ9Qog9NPQkjPQho1m8G">
            I förarbetena till Allbolagen diskuterades problematiken med
            att det saknas ett sanktionssystem för att säkerställa efterlevnaden
            av reglerna (prop. 2009/10:185 s. 79). Lagstiftaren har sedan
            dess uppmärksammat problemet med att det inte finns någon överprövningsmöjlighet
            och har därför infört en uppsiktsplikt i kommunallagen som stadgar
            att kommunstyrelsen ska pröva om den verksamhet som det allmännyttiga
            bolaget har bedrivit under föregående kalenderår har varit förenlig
            med det fastställda kommunala ändamålet och utförts inom ramen
            för de kommunala befogenheterna (6 kap. 1 a § kommunallagen [1990:900]).
            Den nya lagstiftningen har dock inte inneburit någon reell möjlighet
            för kommuninvånare och hyresgäster att angripa olovliga värde­överföringar
            från allmännyttiga bostadsbolag. Konsekvensen av detta blir att
            det är fullt möjligt för kommunala bolag att genomföra värdeöverföringar
            i strid mot gällande rätt. Det går med nuvarande lagstiftning
            inte att vidta någon sanktion trots att Boverket år efter år uppmärksammar
            att otillåtna värdeöverföringar förekommer och trots att den senaste
            summan, 110 miljoner kronor i olovliga överföringar, är mycket
            stor. Det är oacceptabelt att hyresgäster i kommunala bostadsbolag
            på detta sätt tvingas betala mer till kommunens verksamheter än
            vad övriga kommuninvånare gör.
          </p>
          <p xml:id="i-MsmtRDh8DVtBZUbHRrGKVF">
            Den generösa undantagsklausulen, 5 § lagen (2010:879) om allmännyttiga
            kommunala bostadsaktiebolag, bör tas bort. Detta bör riksdagen
            ställa sig bakom och ge regeringen till känna.
          </p>
          <p xml:id="i-WFFkGkrr42MFxNnu92eLfq">
            Kommunerna bör åläggas att tydligare redogöra för vilka ändamål
            värdeöver­föringen har gått till, detta för att säkerställa att
            den är korrekt genomförd. Detta bör riksdagen ställa sig bakom
            och ge regeringen till känna.
          </p>
          <p xml:id="i-2mjhjVvX7xbw8HV9bJpYpK">
            Kommunen, i det fall en olovlig värdeöverföring genomförts, bör
            åläggas att betala tillbaka summan motsvarande den olovliga delen
            till det kommunala bostadsbolaget. En regel i lagen (2010:879)
            om allmännyttiga kommunala bostadsaktiebolag som säker­ställer
            att olovliga värdeöverföringar från allmännyttiga bostadsbolag
            återbetalas till det kommunala bostadsbolaget bör införas. Detta
            bör riksdagen ställa sig bakom och ge regeringen till känna.
          </p>
          <head xml:id="i-8KcmnUgVFbmVQDPamkXXnn" type="h2">
            10.5 Avskaffa lagen om upphandling (LOU) för allmännyttan
          </head>
          <p xml:id="i-CZdrbtEEeUN76gbnvM3moR">
            Enligt Sveriges Allmännytta har de allmännyttiga bostadsbolagen
            i snitt 10 procent högre byggpriser och längre byggtid än privata
            byggherrar p.g.a. att de omfattas av lagen om upphandling (LOU).
            Detta är inte rimligt.
          </p>
          <p xml:id="i-5gdoJxdLJ3vLYPXpWQstT6">
            De allmännyttiga bostadsföretagen lyder under Allbolagen (2010:879)
            som säger att de ska drivas enligt affärsmässiga principer och
            verka på marknadsmässiga villkor. Bolag som verkar på normala
            marknadsmässiga villkor, som har ett vinstsyfte och som bär sina
            egna förluster ska inte behöva omfattas av LOU.
          </p>
          <p xml:id="i-5BQEDBHWiE8Lc623EVho4o">
            I SOU 2022:14 föreslås förändringarar i lagen om upphandling
            (LOU), så att allmän­nyttan liksom de privata aktörerna ska bli
            friare i sina upphandlingar.
          </p>
          <p xml:id="i-7ckqLEkeS1ALoP1FL9a9B8">
            LOU bör avskaffas för allmännyttiga bostadsbolag. Detta bör riksdagen
            ställa sig bakom och ge regeringen till känna.
          </p>
          <head xml:id="i-2pxdLotNHcC4X74TPggNRj" type="h1">
            11 Värna rättssäkerheten vid ombildningar av hyresrätter
          </head>
          <p xml:id="i-HWwcaRvFBvvzgf1oa8NtTy">
            Ett stort problem som nämnts tidigare är att hyresrätter ombildas
            till bostadsrätter. Bara mellan åren 2000 och 2010 ombildades
            runt 160 000 hyresrätter till bostadsrätter i landet, en övervägande
            majoritet i Stockholms län. Vi vill motverka ombildningarna, men
            när en ombildningsprocess ändå inleds är det viktigt att rättssäkerheten
            förbättras.
          </p>
          <head xml:id="i-F587dVLgayAyoxwm1WLWds" type="h2">
            11.1 Rättssäkerheten under ombildningsprocessen
          </head>
          <p xml:id="i-2cN8hPcXR5ZmVxSmyd3jSm">
            Det finns lagar som reglerar ombildningar till bostadsrätter,
            men rättssäkerheten vid ombildningsprocessen är bristfällig och
            förändringar behöver göras. Exempelvis måste en begränsning av
            antalet omröstningar bland de boende införas för att försöka få
            till stånd en ombildning inom en avgränsad tidsperiod. Vidare
            behöver kraven skärpas så att det krävs att tre fjärdedelar av
            de boende röstar för en ombildning för att den ska kunna genomföras.
            En regel bör också införas där den som röstar för en ombildning
            förbinder sig till att delta i köpet. Förstärkningar behövs även
            för att öka förtroendet för att allt går rätt till under processens
            gång. En opartisk funktion såsom notarius publicus ska därför
            delta på föreningsstämmorna för att öka rättssäkerheten.
          </p>
          <p xml:id="i-CgGeaoKsGQHB9Jy1mvaMFT">
            Regeringen bör återkomma med förslag på förbättringar av rättssäkerheten
            vid ombildningar av hyresrätter till bostadsrätter. Detta bör
            riksdagen ställa sig bakom och ge regeringen till känna.
          </p>
          <head xml:id="i-SpsaUt37ovMqi1yR1oW2wB" type="h2">
            11.2 Avskaffa hembudsrätten vid försäljning av hyresfastigheter
          </head>
          <p xml:id="i-EG9CzXDqisH1HTpTdbgSZN">
            Ett hembud innebär att en bostadsrättsförening har förköpsrätt
            vid en försäljning av fastigheten. Med andra ord tvingar hembudsrätten
            en fastighetsägare att vid försäljning av ett hyreshus först vända
            sig till bostadsrättsföreningen, om en sådan finns bildad i fastigheten.
            Hyresvärden får kort och gott inte sälja fastigheten till någon
            annan utan att först erbjuda bostadsrättsföreningen att köpa den
            till lika villkor.
          </p>
          <p xml:id="i-94NVepxsXwuUwG3XqGxk2T">
            Vänsterpartiet menar att staten på detta sätt stimulerar till
            ombildning av hyresrätter, i stället för att uppmuntra andra fastighetsägare
            med avsikt att fortsätta upplåta bostäderna som hyresrätter. Därmed
            bidrar staten på ett olyckligt sätt till den utarmning av hyres­rätter
            som pågår i samhället. Vi anser att fastighetsägaren själv ska
            få välja till vem en fastighet ska säljas. För att fler hyresrätter
            ska finnas kvar vill vi avskaffa hembuds­rätten vid försäljning
            av hyresfastigheter.
          </p>
          <p xml:id="i-HKrUfZTtS4pJoghoUGXCRk">
            Hembudsrätten bör avskaffas vid försäljning av hyresfastigheter.
            Detta bör riksdagen ställa sig bakom och ge regeringen till känna.
          </p>
          <head xml:id="i-AZqBTAxdPwTarX4UPe83Y3" type="h1">
            12 Förmedla bostäder på medborgarnas villkor
          </head>
          <p xml:id="i-78z8aWz5gvjoVPRybq5EVK">
            Ingen ska vara beroende av kontakter för ett förstahandskontrakt
            på en hyresrätt. Förutom att det behöver byggas fler hyresrätter
            måste dessa fördelas på ett rättvist och förutsägbart sätt. För
            detta ändamål är kommunala bostadsförmedlingar ett bra verktyg.
          </p>
          <p xml:id="i-GLtvYNDv94dkeG5NCWPipp">
            Enligt 7 § lagen (2000:1383) om kommunernas bostadsförsörjningsansvar
            ska en kommun anordna bostadsförmedling om det behövs för att
            främja bostadsförsörjningen. Om två eller flera kommuner behöver
            gemensam bostadsförmedling ska dessa kommuner enligt lagen anordna
            sådan. Regeringen har möjlighet att förelägga en kommun att anordna
            en kommunal bostadsförmedling. Ändå är det i dag bara ett fåtal
            kommuner som har en kommunal bostadsförmedling. Vänsterpartiet
            menar att det är uppenbart att lagen inte gett den effekt man
            kunde hoppats på. För att tydliggöra kommunernas bostads­försörjningsansvar
            och skapa möjligheter till en rättvis fördelning av hyresrätter
            bör kommunerna vara skyldiga att tillhandahålla en bostadsförmedling.
          </p>
          <p xml:id="i-TsCNPQrpCy7XTmMAd1mMR7">
            Alla kommuner ska vara skyldiga att i egen regi, eller genom
            regional samverkan, tillhandahålla en bostadsförmedling som genom
            transparenta regler förmedlar hyres­bostäderna, såväl privata
            som allmännyttiga, i en kommun. Detta bör riksdagen ställa sig
            bakom och ge regeringen till känna.
          </p>
          <p xml:id="i-6R26JysJTmnAdjcE5yyG1v">
            Om en kommunal bostadsförmedling ska behålla köns legitimitet
            och transparens, både för bostadssökande och för fastighetsägare,
            anser Vänsterpartiet att det är viktigt att den absoluta majoriteten
            av bostäderna förmedlas genom turordning efter kötid. Blir det
            en för stor andel av lägenheterna som förmedlas med förtur blir
            det inte intressant för bostadssökande utan särskilda behov att
            ställa sig i kön. Bortsett från att bostads­förmedlingarna riskerar
            att förlora sin trovärdighet för bostadssökanden så finns också
            risken att fler privata fastighetsägare tvekar att använda sig
            av de kommunala bostads­förmedlingarna, så länge det inte finns
            någon tvingande lagstiftning. Sveriges Allmännytta menar att risken
            då är stor att det till sist bara blir de allmännyttiga bostadsföretagen
            som tar emot hushåll som har svårt att på egen hand etablera sig
            på bostadsmarknaden, vilket skulle förstärka dagens segregation.
          </p>
          <p xml:id="i-KZCGh3SAWfruD1kRQXSV7">
            Vänsterpartiet håller med om detta. I syfte att värna de kommunala
            bostadsförmed­lingarnas legitimitet och transparens bör ett förtydligande
            infogas i lagen (2000:1383) om kommunernas bostadsförsörjningsansvar
            8 § om att den absoluta majoriteten av bostäderna som förmedlas
            ska göra det genom turordning efter kötid. Detta bör riks­dagen
            ställa sig bakom och ge regeringen till känna.
          </p>
          <head xml:id="i-S4isCTMyzbmcZeVNFGNKHD" type="h2">
            12.1 Krav på privata fastighetsägare
          </head>
          <p xml:id="i-JHfXXJpSBP2rFgpCMCfVSM">
            Enligt bostadsanvisningslagen (1980:94) hade kommunerna tidigare
            möjlighet att kräva in hyreslägenheter även från privata värdar.
            Sedan lagen avskaffades 1993 har de privata fastighetsägarna kunnat
            förmedla sina lägenheter helt på egna villkor. För att kunna hyra
            en lägenhet hos en privat fastighetsägare krävs det alltför ofta
            goda kontakter, något som utestänger många medborgare. Insynen
            är begränsad och svarthandel med lägenhetskontrakt förekommer.
          </p>
          <p xml:id="i-321Jd35swd6s4wqJ699ePY">
            De privata värdarnas medverkan i en bostadsförmedlingstjänst
            har fungerat olika bra i olika kommuner. Vänsterpartiet anser
            att de privata fastighetsägarna har ett ansvar för att bidra till
            att fler bostadssökande ska kunna få möjlighet att bo i det privata
            hyresrätts­beståndet. Förekomsten av svarthandel bör också motverkas
            – privata hyresvärdar ska inte tillåtas utnyttja bostadsbristen
            för egen vinning.
          </p>
          <p xml:id="i-NmBQH4e6jFkExvu88Lxf27">
            För att komma till rätta med situationen bör de privata fastighetsägarna
            åläggas att fördela 80 procent av sitt bostadsbestånd genom en
            kommunal bostadsförmedling. Detta ska gälla både för lediga bostäder
            i det befintliga beståndet och för nybyggda lägenheter. En sådan
            lösning torde även ligga i de privata fastighetsägarnas intresse,
            eftersom de på så vis inte behöver ägna tid och resurser åt att
            förmedla sina lägenheter.
          </p>
          <p xml:id="i-LL2XXB4XBdwPWZDYGrh4VS">
            Det bör införas ett krav på privata fastighetsägare att fördela
            80 procent av sitt lediga bostadsbestånd, såväl lediga som nybyggda
            lägenheter, till en kommunal eller regional bostadsförmedling.
            Detta bör riksdagen ställa sig bakom och ge regeringen till känna.
          </p>
          <head xml:id="i-MDfj7CRgLugkeEWheLDzgY" type="h2">
            12.2 Sänkta krav för hyreskontrakt
          </head>
          <p xml:id="i-EAeHCjVwKK78pvQXRfHnKz">
            Varje enskild hyresvärd bestämmer vilka tillträdeskrav som ska
            ställas vid uthyrning av en bostad, och kraven på de potentiella
            hyresgästerna varierar kraftigt. Bortsett från att många hyresvärdar
            har orimligt höga inkomstkrav så är det också alltför ofta som
            underhållsbidrag, sjukpenning, a‑kassa, en tillfällig anställning
            eller bostadsbidrag inte godtas när den bostadssökandes förutsättningar
            att klara hyran ska utvärderas (Boverket 2017, rapport 2017:30).
          </p>
          <p xml:id="i-NbAZDAR9cHSyt5GFQiejKi">
            Många hyresvärdar ställer ofta inte bara orimligt höga inkomstkrav
            utan även andra märkliga krav, såsom att arbetet inte får ligga
            för långt från bostaden eller att bara ett visst antal personer
            får bo i bostaden. Andra exempel på sållning hittar man i den
            granskning av Malmös hyresvärdar som Sydsvenska Dagbladet gjorde
            i oktober i år och där det bl.a. framkommer hur åtskilliga av
            stadens hyresvärdar aktivt placerar invandrare i utsatta områden
            och samtidigt avråder bostadssökande med svenska namn från att
            bosätta sig i Malmös samma områden. Kortfattat innebär dessa långa
            kravlistor att icke önskvärda bostadssökande sållas bort, på ett
            eller annat sätt. Hyresvärdarna styr på detta sätt den bostadssökandes
            möjlighet att på rättvis väg få den bostad man önskar, och vid
            många tillfällen så räcker inte den kötid man samlat på sig –
            oavsett hur lång den tiden är.
          </p>
          <p xml:id="i-VghbBF6K1e3Q78xGSnoEPb">
            Om inte annat visar detta vilken oerhörd maktposition hyresvärdarna
            har på dagens bostadsbristmarknad. Det är inte orimligt att tänka
            att delar av samhället kanske rent av är rätt nöjda med den situation
            som i dag råder.
          </p>
          <p xml:id="i-HjimpVRjYyWidc7nFMoCoC">
            Omotiverat höga inkomstkrav utesluter många från att få en egen
            bostad. Riskerna för hyresvärden med att avstå från orimliga inkomstkrav
            har dock visat sig vara mycket låga. Uppsalahem, Mimer i Västerås
            och samtliga allmännyttiga bostadsbolag i Göteborg är exempel
            där man helt tagit bort inkomstkraven på dem som söker bostad,
            och bl.a. Uppsalahem uppger att 98 procent av alla hyresgäster
            betalar sin hyra i tid och menar att det alltså inte finns anledning
            att ha kvar dessa förlegade krav.
          </p>
          <p xml:id="i-LjFSAP8PxN19qGt7DkAP6V">
            Bostadsföretagens ekonomier är med andra ord inget skäl för att
            ställa orimliga krav. När det gäller allmännyttiga bolag har dessa
            ett särskilt ansvar för att tillhandahålla hållbara och prisvärda
            bostäder för alla och de bör därmed inte tillåtas att ställa orimliga
            krav som utesluter stora grupper av bostadssökande.
          </p>
          <p xml:id="i-8tJekFghcKfVZk9Fj8qbaC">
            Våren 2017 tillsatte S-MP-regeringen en grupp med representanter
            från dels regeringen, dels Sveriges Allmännytta och Fastighetsägarna
            i syfte att ta fram en modell för mer flexibla krav på nya hyresgäster.
            I september 2018 presenterade Sveriges Allmännytta och Fastighetsägarna
            en gemensam vägledning för tillträdeskrav vid uthyrning av bostäder.
            Men denna är uppenbarligen inte ett tillräckligt starkt verktyg
            för att få hyres­värdar att sänka sina krav på nya hyresgäster.
            När den statliga utredningen om en socialt hållbar bostadsförsörjning
            lämnade över sitt betänkande Sänk tröskeln till en god bostad
            (SOU 2022:14) i mars 2022 lyftes så frågan igen, något Vänsterpartiet
            välkomnade.
          </p>
          <p xml:id="i-ScU5Pt4T1zyooeV7ReYxeE">
            Vi anser, i enlighet med SOU 2022:14, att ytterligare åtgärder
            krävs för att sänka tröskeln till en egen bostad för dem som behöver
            det mest. En transparent uthyrnings­process där hyreskontrakt
            som huvudprincip fördelas till den som har längst kötid i kombination
            med att inga hyresvärdar, varken privata eller allmännyttiga,
            ska kunna ställa orimligt höga inkomstkrav som exkluderar stora
            grupper av människor, skulle vara ett stort framsteg. Högsta rimliga
            inkomstkravet att ställa bör vara att hushållet, när hyran är
            betald, har kvar normalbeloppet (s.k. existensminimum) som bestäms
            och upp­dateras av riksdagen årligen.
          </p>
          <p xml:id="i-ScnNG5M2maN5Ls6pS5AM45">
            Regeringen bör återkomma med lagförslag som innebär att hyresvärdar,
            privata såväl som allmännyttiga, inte ska kunna ställa orimligt
            höga inkomstkrav som exkluderar stora grupper av människor vid
            uthyrning av bostäder. Detta bör riksdagen ställa sig bakom och
            ge regeringen till känna.
          </p>
          <head xml:id="i-3bmY9cG6RM7CQJi6HpqBQE" type="h1">
            13 Värna den svenska modellen för hyressättning
          </head>
          <p xml:id="i-59hn2a744QCCgKuFnAxb8q">
            Den svenska modellen för hyressättning, med kollektivt förhandlade
            hyror som sätts utifrån bruksvärdesprincipen, är i ett internationellt
            perspektiv unik. Bruksvärdet är ett relativt mått där lägenhetens
            olika kvaliteter prissätts i förhållande till andra lägenheter.
            Målet med modellen är att skapa förutsättningar för en rimlig
            hyresutveckling som ger rättvisa hyror och trygghet för hyresgästerna.
            Modellen har dock under lång tid kritiserats av högern för att
            bidra till lågt byggande och långa bostadsköer. Högern vill i
            stället se marknadshyror och en förändring av förhandlingssystemet
            i syfte att begränsa Hyresgäst­föreningens möjligheter att tillvarata
            hyresgästernas intressen.
          </p>
          <p xml:id="i-XyqTk4H7efdTPHCafMCZgz">
            I den överenskommelse som träffades mellan Socialdemokraterna,
            Centerpartiet, Liberalerna och Miljöpartiet i januari 2019 fanns
            ett antal förslag som, om de hade genomförts, skulle ha gått högern
            till mötes. Enligt punkt 44 i överenskommelsen var planen att
            införa marknadshyror vid nyproduktion, något som på sikt skulle
            ha medfört högre hyror i hela hyresbeståndet och för alla de tre
            miljoner svenskar som i dag bor i hyresrätter.
          </p>
          <p xml:id="i-95f1XauTH7YWtFfSDktse">
            Tack vare Vänsterpartiet och den enorma folkrörelse som landets
            hyresgäster mobiliserade under våren 2021 drog regeringen i juni
            tillbaka förslaget och utredningen Fri hyressättning vid nyproduktion
            (SOU 2021:50). Vänsterpartiet säger fortsatt nej till alla former
            av marknadshyror, vad de än må kallas. Det gäller för såväl nyproduktion
            som det befintliga beståndet.
          </p>
          <head xml:id="i-D2mXsG6dVNBSxN32y2QneG" type="h2">
            13.1 Ta bort påtaglighetsrekvisitet
          </head>
          <p xml:id="i-LGnnGgxitQseAqGBhZmrYY">
            Det s.k. påtaglighetsrekvisitet innebär att hyresnämnden vid
            en hyresprövning ska anse att en hyra är oskälig om den är ”påtagligt
            högre än hyran för lägenheter som är likvär­diga”. Det har i praktiken
            lett till att de privata värdarna har kunnat ligga flera procent­enheter
            högre än de allmännyttiga hyrorna vid jämförelseprövningar. Motivet
            för införandet av rekvisitet var att få en prisrörlighet på marknaden
            när allmännyttan hade en normerande roll. Så är inte längre fallet.
            Så länge de privata värdarnas hyror ingår i hyresnämndens jämförelsematerial
            är det naturligt att påtaglighetsrekvisitet också försvinner.
          </p>
          <p xml:id="i-LUtNTWMVg8x4mHxMzKDPRW">
            Påtaglighetsrekvisitet bör tas bort. Detta bör riksdagen ställa
            sig bakom och ge regeringen till känna.
          </p>
          <head xml:id="i-4d3JDGQK7fiNMfZzpG3gn5" type="h2">
            13.2 Ändringar i hyreslagen
          </head>
          <p xml:id="i-WJBwNLkVirhPZFh4Gxt3Cr">
            Enligt hyreslagen ska hyran sättas efter en bostads bruksvärde.
            Det är parterna på hyresmarknaden som har fått förtroendet att
            i förhandlingar sköta hyressättningen. Innan lagen (2010:879)
            om allmännyttiga kommunala bostadsaktiebolag (Allbolagen) trädde
            i kraft 2011 hade parterna allmännyttans hyresnormerande roll
            till sin hjälp. Det innebar att parterna vid en prövning av bruksvärdet
            för en lägenhet i hyresnämnden endast kunde använda allmännyttiga
            lägenheter som jämförelsematerial. Eftersom allmännyttans hyror
            i sin tur var satta efter en självkostnadsprincip innebar det
            att bruksvärdet fick ett ankare i kostnaden för att driva ett
            allmännyttigt bostadsbolag.
          </p>
          <p xml:id="i-7N2ip9wFb4nuHgkWttnjPM">
            När Allbolagen infördes och självkostnadsprincipen upphävdes
            medförde det även ändringar i 12 kap. jordabalken (hyreslagen)
            på så vis att allmännyttans hyresnormerande roll avskaffades.
            Hyror ska fortfarande sättas utifrån bruksvärdet, men parterna
            har inte längre något ankare att utgå från i sitt arbete.
          </p>
          <p xml:id="i-BE6R5HYK2Pf1M22HEwkJLc">
            Vänsterpartiet har som mål att allmännyttiga bostadsbolag än
            en gång ska bedrivas utifrån mål om social nytta och samhällsansvar.
            De marknadsprinciper och avkastnings­krav som gäller i dag står
            i konflikt med allmännyttans samhällsansvar och bör därför avskaffas
            (se avsnitt 10.1). Som en följd av detta bör även allmännyttans
            hyresnormerande roll återinföras.
          </p>
          <p xml:id="i-Tt7QppWnERKMPvcWxwXk7g">
            Regeringen bör ändra lagstiftningen så att allmännyttan blir
            hyresnormerande när parterna förhandlar landets hyror. Detta bör
            riksdagen ställa sig bakom och ge regeringen till känna.
          </p>
          <head xml:id="i-4Ej5suV4aWycktJVXyk5Jn" type="h2">
            13.3 Utred presumtionshyrornas effekter
          </head>
          <p xml:id="i-UZSg6SVQ4xtWa2bUfK7rz8">
            Sedan 2006 är det möjligt att träffa förhandlingsöverenskommelser
            om s.k. presumtions­hyra i nybyggda hyresbostäder. Det innebär
            att en hyra ska presumeras, antas, vara skälig om vissa kriterier
            uppfylls – utan att någon bruksvärdesjämförelse behöver göras.
          </p>
          <p xml:id="i-BzD33aPM9Fe5dRFvdxPHrM">
            Syftet är att förbättra förutsättningarna för att bygga hyresrätter
            genom att möjlig­göra en högre hyresnivå i nyproduktion än vad
            en bruksvärdesjämförelse skulle medge. Konkret innebär presumtionshyra
            att den fastighetsägare som överväger att göra en investering
            i ett nytt hus ska kunna räkna med att hyran kommer att ge kostnadstäckning
            och en rimlig vinst under 15 år. Samtidigt stängs möjligheten
            att använda lägenheter med dessa högre hyresnivåer som jämförelseobjekt
            vid en skälighetsprövning enligt bruksvärdesreglerna. Modellen
            med presumtionshyror i nyproduktion har setts över av en utredning.
            Syftet med översynen var att skapa bättre förutsättningar för
            att hyres­lägenheter byggs i de delar av landet där det råder
            bostadsbrist. Utredningen konstaterar att presumtionshyressystemet
            har skapat en tudelning av hyresmarknaden med högre hyror i delar
            av nyproduktionen och delvis lägre hyror i det övriga hyresrättsbeståndet.
            Utredningen innehåller dock ingen analys av vad detta har inneburit
            för medborgarnas möjligheter att efterfråga nyproducerade hyresrätter
            med presumtionshyra (SOU 2017:65).
          </p>
          <p xml:id="i-Kf5rCfGFZcsYrY8brhfvuk">
            Enligt Hyresgästföreningen har den genomsnittliga nivån för de
            presumerade hyrorna, som omfattar cirka 75 procent av all nyproduktion,
            ökat med cirka 42 procent sedan 2007. Hyrorna i nyproduktionen
            ligger därmed i dag på hyresnivåer som inte längre kan efterfrågas
            av hushåll med normala inkomster. En rapport från Region Stockholm,
            Efterfrågan på nya bostäder i Stockholmsregionen (2020), visar
            att långt över hälften av de som bor i Storstockholm inte klarar
            kostnaderna för nyproducerade bostäder och därmed inte kan efterfråga
            dessa. Av samma rapport framgår att det är just hyresrätter som
            är mest efterfrågade i huvudstadsregionen och att byggandet av
            hyres­rätter med hyror som folk faktiskt har råd med helt enkelt
            inte når upp till den efter­frågan som finns.
          </p>
          <p xml:id="i-9Y86CsYjgm8YruReeEKHsn">
            Vänsterpartiet välkomnade den översyn av presumtionshyressystemet
            som gjordes i SOU 2017:65. Men mot bakgrund av att en så stor
            del av befolkningen inte har råd att efterfråga nyproducerade
            hyresrätter anser vi att systemet med presumtionshyror bör ses
            över på nytt, med fokus på medborgarnas möjligheter att efterfråga
            nyproducerade hyresrätter.
          </p>
          <p xml:id="i-H8t8Ti3sTvQSp387keExHt">
            Regeringen bör tillsätta en utredning med uppdrag att se över
            presumtionshyres­systemets effekt på dels hyresnivåerna i nyproduktion,
            dels medborgarnas möjligheter att efterfråga nyproducerade hyresrätter.
            Detta bör riksdagen ställa sig bakom och ge regeringen till känna.
          </p>
          <head xml:id="i-LJV5Ddq2fNEfiSEJV3bEwq" type="h1">
            14 Kooperativ hyresrätt
          </head>
          <p xml:id="i-WAkJov9hdy2au1BCfT5WfR">
            Kooperativ hyresrätt har funnits i olika former sedan början
            av förra seklet, men inte förrän 2002 beslutade riksdagen i bred
            enighet att anta en lag om kooperativ hyresrätt (SFS 2002:93)
            som sedan dess reglerar de juridiska villkoren för kooperativa
            hyres­rättsföreningar.
          </p>
          <p xml:id="i-NbcaL1Rz5C8GAs1vyEVGUk">
            Upplåtelseformen brukar beskrivas som en spekulationsfri upplåtelseform,
            som befinner sig i en nisch mellan den konventionella hyresrätten
            och bostadsrätten. Tanken är att boendeformen ska innehålla ett
            större inslag av boendedemokrati och själv­förvalt­ning än för
            den vanliga hyresrätten, samtidigt som den inte ska tvinga enskilda
            till lika stora ekonomiska satsningar som en bostadsrätt vanligen
            kräver. Upplåtelseformen ger heller inte utrymme för sådana spekulativa
            inslag som oftast präglar bostadsrätten.
          </p>
          <p xml:id="i-DZJ4RYFraibQxx7tLMgvrg">
            Men trots att kooperativ hyresrätt alltså varit en lagstadgad
            upplåtelseform sedan 2002 har den av olika skäl inte nått den
            framgång många hoppades på. Om antalet kooperativa hyresrättsföreningar
            ska öka är det därför hög tid att upplåtelseformen på olika sätt
            stärks.
          </p>
          <head xml:id="i-P2bQ317uVwUsznRSRV2Ues" type="h2">
            14.1 Nationell samordnare
          </head>
          <p xml:id="i-3cXezf2UQFEBEudXg989Cd">
            Efter ansökan kan en kooperativ hyresrätt godkännas som allmännyttigt
            bostadsföretag. Därigenom kan boendeformen spela en viktig roll
            bl.a. vid en försäljning av fastigheter tillhörande kommunala
            bostadsföretag. Men för att spela denna roll måste kunskapen om
            boendeformen bli större, inte bara bland allmänheten utan även
            hos myndigheter, olika finansinstitutioner och fastighetsägare.
          </p>
          <p xml:id="i-76GUn6hVpwDe61DHszfSJM">
            Det har gått 20 år sen lagstiftningen om kooperativ hyresrätt
            trädde i kraft. Under dessa decennier har bostadsmarknaden allt
            mer kommit att bli en marknad enbart för människor i samhällets
            övre skikt, en oönskad utveckling som vi beskrivit i bl.a. denna
            motion. Inte ens för vanliga löntagare är det längre en självklarhet
            att kunna ta sig in på bostadsmarknaden. Hyresrätterna säljs ut
            och blir allt färre och dyrare, samtidigt som även bostadsrätter
            och villor blivit dyrare och allt mer kapitalkrävande. Den kooperativa
            hyresrättens mer balanserade och spekulationsfria omfördelning
            av lån mellan medlem­men och föreningen/fastighetsägaren framstår
            som allt mer angelägen.
          </p>
          <p xml:id="i-2w9QFrjsgTJiuBhyDz766a">
            Den utbredda kunskapsbrist som råder kring kooperativa hyresrätter
            hindrar dock effektivt deras vidareutveckling. Upplåtelseformen
            osynliggörs i samhällsdebatten såväl som av myndigheter och blir
            negativt särbehandlad jämfört med övriga upplåtelseformer. Det
            finns ingen myndighet med uttalat uppdrag att bistå med information,
            statistik eller annan relevant kunskap om den kooperativa hyresrätten.
            Och när hyresgäster t.ex. ställs inför utförsäljnings- eller ombildningssituationer
            så ges i praktiken ingen möjlighet att pröva den kooperativa hyresrätten
            som ett alternativ.
          </p>
          <p xml:id="i-WmCZ17M7U3UY9sJLr8d2Lo">
            Boverket har förvisso tagit fram en hel del informationsmaterial
            under årens lopp, men det har uppenbarligen inte varit tillräckligt.
            Redan 2005 föreslog samma myndighet att Sveriges Kooperativa Hyresrättsföreningar
            (SKH) skulle få rollen som nationell samordnare på området. Syftet
            var att utveckla, stödja och främja tillkomsten av fler kooperativa
            hyresrättsföreningar. Huruvida just SKH är bäst lämpat för detta
            låter vi vara osagt, men Vänsterpartiet höll redan då med om att
            behovet fanns och i dag menar vi att behovet av organiserad spridning
            av kunskap och information är minst lika stort som då. Vi stödjer
            idén om en nationell samordnare med syftet att sprida kunskap
            om boendeformen.
          </p>
          <p xml:id="i-3dvtBnaiXZKb65QEQJtZ8L">
            Regeringen bör utreda möjligheten att inrätta en nationell samordnare
            kring frågor rörande kooperativa hyresrätter, med syftet att arbeta
            långsiktigt med informations- och kunskapsutvecklingsarbete samt
            rådgivning på nationell nivå. Detta bör riksdagen ställa sig bakom
            och ge regeringen till känna.
          </p>
          <head xml:id="i-NuqEPfpAryGMQtaWbsXQ1R" type="h2">
            14.2 Finansieringsförutsättningarna för kooperativa hyresrättsföreningar
          </head>
          <p xml:id="i-NCaA9UFyPaZsr4FeKdZ7Qa">
            Om de kooperativa hyresrättsföreningarna ska bli fler måste de
            även bli ekonomiskt tillgängliga för fler hushåll än i dag. Bland
            annat måste upplåtelseinsatsen för den kooperativa hyresrätten
            hållas på en rimlig nivå. Ett förslag kan vara att insatsen får
            ett tak samt att den indexregleras årligen, efter den faktiska
            inflationen. Utöver detta måste de ekonomiska finansieringsförutsättningarna
            för kooperativa hyresrättsföreningar förbättras. Redan i utredningen
            (SOU 2000:95) angavs att ”någon form av ekonomisk stimulans torde
            krävas” om kooperativ hyresrätt ska förekomma i större omfattning.
            Någon sådan stimulans har inte kommit till stånd och inte heller
            några andra reformer som förbättrat finansieringsförutsättningarna.
            Tvärtom faller den kooperativa hyres­rätten ofta utanför olika
            reformer som förändrar och förbättrar för andra upplåtelse­former,
            vilket tyder på att det behövs förslag som vänder sig specifikt
            till denna boende­form om den ska växa sig starkare. Blancolån
            är t.ex. fortfarande det enda alternativet för den enskilda medlemmen
            i föreningen för att låna till upplåtelseinsatsen, vilket är betydligt
            kostsammare än vanliga bostadslån. Det finns dock flera andra
            aspekter som också behöver ses över när det gäller finansieringsförutsättningarna
            för kooperativa hyresrättsföreningar. Regeringen bör därför utreda
            hur de finansiella förutsättningarna för den kooperativa hyresrätten
            kan ändras, i syfte att tillgängliggöra upplåtelseformen för en
            större del av befolkningen än vad som är fallet i dag. Detta bör
            riksdagen ställa sig bakom och ge regeringen till känna.
          </p>
        </div>
        <div xml:id="i-2sWjvAXRc2EkgMGf2fVRV2" type="motSignatures">
          <list xml:id="i-9Jqxac8xsfTbYJZBQkLDFi">
            <item xml:id="i-92GKapALHZQDDNwcpMhSXX" who="i-Xte2hVf6qgEgJA6sWB1cDH">
              Malcolm Momodou Jallow (V)
            </item>
            <item xml:id="i-VquK9T34J935qHykuKAd5Z" who="i-DthTyR9U9R8S6NVcPNcNQA">
              Ida Gabrielsson (V)
            </item>
            <item xml:id="i-AaKgzaHoQCkpuetRiHuft5" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-BV4S64vJJ6aASvoZUfnhbB" who="i-QrNvzg6SGj92wj2YY77ZNA">
              Isabell Mixter (V)
            </item>
            <item xml:id="i-8zC4FcuHecyNUjkhZFei5r" who="i-Xbq1HVkxhCYVmfPLN63HRo">
              Daniel Riazat (V)
            </item>
            <item xml:id="i-98wB65jik1U8nVdQuq9BNs" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-3pkU8ntn2fyFSiguVveUXm" who="i-EgXqeVnPhVAxu5tLpK9F8M">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
