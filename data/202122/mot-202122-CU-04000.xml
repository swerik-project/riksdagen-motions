<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-CU-04000">
  <teiHeader>
    <fileDesc>
      <titleStmt>
        <title>Familjerätt och övrig civilrätt</title>
        <author corresp="i-Y5fgQ33MMnP4uyafJ9fz8i">av Robert Hannah m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4000 av Robert Hannah m.fl. (L)</title>
          <idno type="rdwebb">H9024000</idno>
          <rs type="number">4000</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H9024000/text</ref>
          <ref type="dokument_url_html">http://data.riksdagen.se/dokument/H9024000</ref>
          <ref type="dokumentstatus_url_xml">http://data.riksdagen.se/dokumentstatus/H9024000</ref>
          <ref type="docx">http://data.riksdagen.se/fil/F4B4DAB3-EC34-4B7B-8845-772352BAC8F2</ref>
          <ref type="pdf">http://data.riksdagen.se/fil/C8FCA567-0966-474C-8861-BEDDAB1B9750</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Y5fgQ33MMnP4uyafJ9fz8i</idno>
            <name>Robert Hannah</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-L1n9B3HMMa1BFpMjixTVue</idno>
            <name>Malin Danielsson</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-Uq9GZ1eSFZjL6NwxKz8yEG" type="signed"/>
        <correspContext corresp="i-Uq9GZ1eSFZjL6NwxKz8yEG">
          <note type="signatory" corresp="i-Y5fgQ33MMnP4uyafJ9fz8i"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
          <note type="signatory" corresp="i-L1n9B3HMMa1BFpMjixTVue"/>
        </correspContext>
        <correspAction xml:id="i-5Ff5aVLwWMbNLBJFxGKFZk" type="submitted">
          <date when="2021-10-05"/>
          <time when="15:31:21"/>
        </correspAction>
        <correspAction xml:id="i-Fx3q4NKFrkDz51Vn7WXGwi" type="reviewed">
          <date when="2021-10-05"/>
          <time when="21:09:32"/>
        </correspAction>
        <correspAction xml:id="i-UyEoexPq5e8ZSnSMR3VHQs" type="referred">
          <date when="2021-10-14"/>
        </correspAction>
        <correspAction xml:id="i-FA4NQ8Bo3T68RxxJoL438x" type="assigned">
          <date when="2022-05-31"/>
          <time when="14:01:02"/>
        </correspAction>
        <correspContext corresp="i-FA4NQ8Bo3T68RxxJoL438x">
          <ref type="assignedTo">Civilutskottet</ref>
        </correspContext>
        <correspAction xml:id="i-HhKVmTKgXyngDDjMwHJDQr" type="behandlas_i"/>
        <correspContext corresp="i-HhKVmTKgXyngDDjMwHJDQr">
          <ref type="uppgift">2021/22:CU1</ref>
          <ref type="ref_dok_id">H901CU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-65hkY6HXKx3Qf3GR8TDfJN" type="behandlas_i"/>
        <correspContext corresp="i-65hkY6HXKx3Qf3GR8TDfJN">
          <ref type="uppgift">2021/22:MJU14</ref>
          <ref type="ref_dok_id">H901MJU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU14</ref>
          <ref type="ref_dok_titel">Livsmedelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TiA334KQywRnMN7KrRp8jA" type="behandlas_i"/>
        <correspContext corresp="i-TiA334KQywRnMN7KrRp8jA">
          <ref type="uppgift">2021/22:CU7</ref>
          <ref type="ref_dok_id">H901CU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU7</ref>
          <ref type="ref_dok_titel">Ersättningsrätt och insolvensrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BcV6y4nx6cjoUqZQvZdzbE" type="behandlas_i"/>
        <correspContext corresp="i-BcV6y4nx6cjoUqZQvZdzbE">
          <ref type="uppgift">2021/22:CU8</ref>
          <ref type="ref_dok_id">H901CU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU8</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AxvxEjmoGRzMuv2UHVggrE" type="behandlas_i"/>
        <correspContext corresp="i-AxvxEjmoGRzMuv2UHVggrE">
          <ref type="uppgift">2021/22:KU28</ref>
          <ref type="ref_dok_id">H901KU28</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU28</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GvQSxt6tCykDDke9jTwjbA" type="behandlas_i"/>
        <correspContext corresp="i-GvQSxt6tCykDDke9jTwjbA">
          <ref type="uppgift">2021/22:KrU5</ref>
          <ref type="ref_dok_id">H901KrU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU5</ref>
          <ref type="ref_dok_titel">Folkbildning och spelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TE3h5Mwx8wuZ7BavNUfknT" type="behandlas_i"/>
        <correspContext corresp="i-TE3h5Mwx8wuZ7BavNUfknT">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EE9WwwKfAHqsH8McbCYTyo" type="behandlas_i"/>
        <correspContext corresp="i-EE9WwwKfAHqsH8McbCYTyo">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W3nPjHCA8Ve7uYhcoF48G9" type="behandlas_i"/>
        <correspContext corresp="i-W3nPjHCA8Ve7uYhcoF48G9">
          <ref type="uppgift">2021/22:CU6</ref>
          <ref type="ref_dok_id">H901CU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU6</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RQVUxFuQCzscQJiKm9trpg" type="behandlas_i"/>
        <correspContext corresp="i-RQVUxFuQCzscQJiKm9trpg">
          <ref type="uppgift">2021/22:SoU18</ref>
          <ref type="ref_dok_id">H901SoU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU18</ref>
          <ref type="ref_dok_titel">Socialtjänstfrågor - barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AospeYcSsog5x39WA69Aj8" type="motHeader">
        <div xml:id="i-BttiGFsGdUoc7vU1BzEzAj" type="motTitle">
          Motion till riksdagen 2021/22:4000 av Robert Hannah m.fl. (L)
          Familjerätt och övrig civilrätt
        </div>
      </div>
      <div xml:id="i-AWSPGq9w8Ush4pidvjNAtv" type="motBody">
        <div xml:id="i-5XX9ehQSQrYhgSugRJrnEr" type="motProposal" subtype="förslag">
          <head xml:id="i-KcWFkg2wVNHmUVt8rPTgC">
            Förslag till riksdagsbeslut
          </head>
          <list xml:id="i-C8NFFnR5RjjDGjTrpPdDME" style="ol">
            <item xml:id="i-MFef4wouvzL9h2vn8eyU51">
              Riksdagen ställer sig bakom det som anförs i motionen om lagstiftning
              som möjliggör altruistiskt värdmoderskap i Sverige, samt rättigheter
              för barn som tillkommit genom värdmoderskap, och detta tillkännager
              riksdagen för regeringen.
            </item>
            <item xml:id="i-M88iwjRwDXANtJNuuQpDNT">
              Riksdagen ställer sig bakom det som anförs i motionen om en ny
              statlig utredning om frågor kring altruistiskt värdmoderskap och
              tillkännager detta för regeringen.
            </item>
            <item xml:id="i-Cds9MGMsQ4TaTkarXjPjdF">
              Riksdagen ställer sig bakom det som anförs i motionen om krav
              på föräldraskap för embryodonatorer och tillkännager detta för
              regeringen.
            </item>
            <item xml:id="i-HULoqwZHufiiWHxm4EBRUB">
              Riksdagen ställer sig bakom det som anförs i motionen om särskilda
              skäl för frysförvaring av embryon längre än tio år och tillkännager
              detta för regeringen.
            </item>
            <item xml:id="i-P986Nc7bos83BkYDw6KXQa">
              Riksdagen ställer sig bakom det som anförs i motionen om att
              par som har egna embryon i förvar ska kunna använda dem även om
              kvinnan själv inte kan genomföra en graviditet och tillkännager
              detta för regeringen.
            </item>
            <item xml:id="i-U4i3nYYTUbPN5QkXKMDUYE">
              Riksdagen ställer sig bakom det som anförs i motionen om vuxenadoption
              och tillkännager detta för regeringen.
            </item>
            <item xml:id="i-Y7oHkV1fpAk2ENpvuMqwQo">
              Riksdagen ställer sig bakom det som anförs i motionen om föräldraskapspresumtion
              vid ändrad könstillhörighet och tillkännager detta för regeringen.
            </item>
            <item xml:id="i-TVQVmPJVLkNq1zU4Gf1nMW">
              Riksdagen ställer sig bakom det som anförs i motionen om att
              regeringen skyndsamt bör återkomma med ett lagförslag som innebär
              att ett presumerat föräldraskap inte ska kunna hävas på den grunden
              att barnet har tillkommit genom en heminsemination eller genom
              assisterad befruktning vid en klinik utomlands med en anonym donator
              och tillkännager detta för regeringen.
            </item>
            <item xml:id="i-3nNVzKc8A5UES6gVsHhULT">
              Riksdagen ställer sig bakom det som anförs i motionen om att
              reglerna för hävande av presumerade faderskap och presumerade
              föräldraskap ska göras enhetliga enligt de principer som gällde
              för presumerade faderskap innan den 1 januari 2019 och tillkännager
              detta för regeringen.
            </item>
            <item xml:id="i-VDFA1unnvPkL6XFcSzBCw7">
              Riksdagen ställer sig bakom det som anförs i motionen om samkönade
              pars möjligheter att komma i fråga som adoptivföräldrar och tillkännager
              detta för regeringen.
            </item>
            <item xml:id="i-U4CQD2Z3JGDgoUcMqh3UCZ">
              Riksdagen ställer sig bakom det som anförs i motionen om att
              skyndsamt ta bort möjligheten att göra undantag från förbudet
              mot erkännande av äktenskap mellan nära släktingar som ingåtts
              utomlands, och detta tillkännager riksdagen för regeringen.
            </item>
            <item xml:id="i-6VmjH5snPpAGFzMNe2jdCy">
              Riksdagen ställer sig bakom det som anförs i motionen om att
              skyndsamt ta bort möjligheten att göra undantag från förbudet
              mot erkännande av tvångsäktenskap som ingåtts utomlands, och detta
              tillkännager riksdagen för regeringen.
            </item>
            <item xml:id="i-WFMwRhwf7CcJojZb6YrroS">
              Riksdagen ställer sig bakom det som anförs i motionen om föräktenskaplig
              egendom, arv och gåva som enskild egendom och tillkännager detta
              för regeringen.
            </item>
            <item xml:id="i-B9ZXWv1PfNZ3gK1bjbSb8r">
              Riksdagen ställer sig bakom det som anförs i motionen om framtidsfullmakter
              och tillkännager detta för regeringen.
            </item>
            <item xml:id="i-VLYakF2LME82Vjd5jwj2am">
              Riksdagen ställer sig bakom det som anförs i motionen om förlust
              av arvsrätt vid vissa brott och tillkännager detta för regeringen.
            </item>
            <item xml:id="i-3P7tWpR9KHrN37BHcczhmC">
              Riksdagen ställer sig bakom det som anförs i motionen om elektronisk
              signatur av familjerättsliga dokument och tillkännager detta för
              regeringen.
            </item>
            <item xml:id="i-XTNTTEzz7Lsse1sY1L1jtH">
              Riksdagen ställer sig bakom det som anförs i motionen om att
              tillsätta en ny utredning om översyn av reglerna om gode män och
              förvaltare och tillkännager detta för regeringen.
            </item>
            <item xml:id="i-P8oJMfw7wKjfNesT7nHiXM">
              Riksdagen ställer sig bakom det som anförs i motionen om nytt
              konsumentpolitiskt mål och tillkännager detta för regeringen.
            </item>
            <item xml:id="i-2HaLVbuu3eC5iGRqNSo4VB">
              Riksdagen ställer sig bakom det som anförs i motionen om konsumentens
              rättigheter på nätet och tillkännager detta för regeringen.
            </item>
            <item xml:id="i-KJiMQWRyhiBEpPLdAAWY9f">
              Riksdagen ställer sig bakom det som anförs i motionen om konsumentvägledning
              och tillkännager detta för regeringen.
            </item>
            <item xml:id="i-2mcz3go2CQjCmzK3NSsqiY">
              Riksdagen ställer sig bakom det som anförs i motionen om utökat
              uppdrag till Konsumentverket avseende konsumentmakt för personer
              med funktionsnedsättning och tillkännager detta för regeringen.
            </item>
            <item xml:id="i-F7AeqNMwYHjfZzaZcuvVis">
              Riksdagen ställer sig bakom det som anförs i motionen om oseriösa
              förmedlingstjänster och tillkännager detta för regeringen.
            </item>
            <item xml:id="i-UoSFX9fzoRYmuBbjLdXjb7">
              Riksdagen ställer sig bakom det som anförs i motionen om ursprungsmärkning
              och tillkännager detta för regeringen.
            </item>
            <item xml:id="i-L3swsMyPLkuetbiH6pgbxM">
              Riksdagen ställer sig bakom det som anförs i motionen om europeisk
              konsumentlagstiftning och tillkännager detta för regeringen.
            </item>
            <item xml:id="i-jtsTYL5UFR4RVyrv3UY8f">
              Riksdagen ställer sig bakom det som anförs i motionen om skuldsaneringslagen
              och tillkännager detta för regeringen.
            </item>
            <item xml:id="i-8zKQBdetqL3LRHuGFbDd5y">
              Riksdagen ställer sig bakom det som anförs i motionen om en bred
              översyn för att minska överskuldsättning och tillkännager detta
              för regeringen.
            </item>
            <item xml:id="i-Gp4L179fqydvhLfY4HKZev">
              Riksdagen ställer sig bakom det som anförs i motionen om skärpta
              regler om möjligheten för kreditgivare att vända sig till Kronofogdemyndigheten
              och tillkännager detta för regeringen.
            </item>
            <item xml:id="i-B5fvwezNon22DHW7ugnWzz">
              Riksdagen ställer sig bakom det som anförs i motionen om en översyn
              av den civilrättsliga regleringen av ocker och tillkännager detta
              för regeringen.
            </item>
            <item xml:id="i-FDhscwooWQKuvoz6VrvXFe">
              Riksdagen ställer sig bakom det som anförs i motionen om en översyn
              av den straffrättsliga regleringen av ocker och tillkännager detta
              för regeringen.
            </item>
            <item xml:id="i-PryBQ6xtQs5M3SGNgHJ92v">
              Riksdagen ställer sig bakom det som anförs i motionen om skärpta
              regler gällande lotter sålda på kredit och tillkännager detta
              för regeringen.
            </item>
            <item xml:id="i-KGZKerP4WCrbGyNzUCZ6hV">
              Riksdagen ställer sig bakom det som anförs i motionen om skärpta
              konsekvenser för lotterianordnare som bedriver vårdslös försäljning
              av lotter på kredit och tillkännager detta för regeringen.
            </item>
            <item xml:id="i-Jkn6FHiyKZ7MhDjRXaXeSW">
              Riksdagen ställer sig bakom det som anförs i motionen om bättre
              skydd mot falska konkursansökningar och tillkännager detta för
              regeringen.
            </item>
          </list>
        </div>
        <div xml:id="i-SqAkddg4trZSLnf6JL7rsA" type="motContent">
          <head xml:id="i-FgfgUCueNcKxDGBF7TKHzt" type="h1">
            Motivering
          </head>
          <p xml:id="i-HVBmJsR3f67k2rP319TckZ">
            Individen, och dennes frihet och självbestämmande, är den centrala
            punkt som liberalismen utgår från. Det är därför som det för liberaler
            är självklart att den enskilda människan ska ha så stor frihet
            som möjligt att göra sina egna livsval, så länge den inte kränker
            någon annans frihet. Eftersom människor är olika kommer livsvalen
            också att bli olika. Den här motionen handlar om de civilrättsliga
            politikerområdena familje-, konsumenträtts-, skuldsättnings- och
            förmyndarpolitik och strävar som all annan liberal politik efter
            att människors valmöjligheter ska bli fler och att deras friheter
            blir större.
          </p>
          <p xml:id="i-Aa7CKVqAB3vkRAw1ckxus3">
            Genom mångårigt arbete, där liberaler varit särskilt pådrivande,
            har familjerätten successivt anpassats och blivit mer jämlik för
            alla familjer. Barns rättigheter påverkas inte längre på samma
            sätt av föräldrarnas civilstånd. Den samkönade familjen har erkänts
            och nya former av föräldraskap har fått sin rättsliga reglering.
            Men ytterligare reformer behövs för att förverkliga liberala principer
            på familjerättens område.
          </p>
          <p xml:id="i-D3kbaMYv8UR85SLZJp7yKM">
            Förutom de förslag som läggs fram här finns också familjerättsliga
            förslag i Liberalernas motioner om exempelvis lika rättigheter
            för hbtq-personer, en starkare barnrättslagstiftning och åtgärder
            för att bekämpa hedersrelaterat våld och förtryck.
          </p>
          <head xml:id="i-RyXZBzgLQpcXG17dgoNxKC" type="h2">
            Värdmoderskap
          </head>
          <p xml:id="i-GNWhfxby67WpQESHuLPQih">
            Värdmoderskap, eller surrogatmoderskap som det också kallas,
            kan förenklat beskrivas som att en person är gravid med någon
            annans barn. Den som är gravid tar alltså emot ett befruktat ägg
            genom provrörsbefruktning, och efter födseln tar de tilltänkta
            föräldrarna hand om barnet.
          </p>
          <p xml:id="i-WBgJDoTo41UbtYdGf6vggE">
            Värdmoderskap kan vara aktuellt för den som inte har en fungerande
            livmoder eller där livmodern tagits bort, exempelvis vid en canceroperation
            - eller för andra par eller enskilda personer som av olika skäl
            inte kan bära ett barn. Frågan betyder lika mycket för olikkönade
            som för samkönade par.
          </p>
          <p xml:id="i-UgUB5AUCmBopwEJw5Rqipd">
            I dag är värdmoderskap tillåtet i fem av EU:s medlemsländer,
            bland annat Danmark, Belgien och Grekland. I dessa länder har
            man hittat modeller för att möjliggöra värdmoderskap under goda
            former.
          </p>
          <p xml:id="i-HRQpCuMzpboTgjF7xqj7NC">
            Värdmoderskap är ingen enkel fråga. I ena vågskålen ligger längtan
            efter barn. I den andra ligger oron för att den som bär barnet
            exploateras eller att barnet far illa.
          </p>
          <p xml:id="i-55zvsgQovjApsPQvw9QKoa">
            Statens medicinsk-etiska råd (Smer) tog upp frågan om värdmoderskap
            i sin rapport Assisterad befruktning – etiska aspekter (Smer 2013:1).
            Där var en majoritet i rådet för altruistiskt värdmoderskap och
            samtliga mot kommersiellt värdmoderaskap. En viktig förutsättning
            för värdmoderskap är att det sker på helt frivillig väg från värdmoderns
            sida. I grunden är det rimligt att någon som ställer upp som värdmoder
            också får en ersättning för den uppoffringen som det innebär.
            Samtidigt kan inblandade ekonomiska transaktioner innebära en
            större risk att någon annan än värdmodern trycker på, eller i
            värsta fall tvingar fram, ett värdmoderskap för egen vinning.
            Det kan vi inte acceptera.
          </p>
          <p xml:id="i-3KNxk24gyUVogZw9QZw9DX">
            Utredningen om utökade möjligheter till behandling av ofrivillig
            barnlöshet hade i sina direktiv att ta ställning till om värdmoderskap
            ska tillåtas i Sverige, med utgångspunkten att detta i sådant
            fall ska vara altruistiskt. I sitt betänkande (SOU 2016:11) redovisade
            utredningen argument såväl för som emot en lagändring, men utredaren
            förespråkade själv att altruistiskt värdmoderskap inte borde tillåtas.
            Vilka närmare avvägningar som ligger bakom denna bedömning framgick
            inte omedelbart.
          </p>
          <p xml:id="i-6cicD5zq1Hz13Gsg6ueMLC">
            Liberalernas ståndpunkt är att altruistiskt värdmoderskap bör
            tillåtas i Sverige, förutsatt att det finns starka rättsliga garantier
            för både barnets och den födande kvinnans rättigheter. Former
            där barn kan komma till världen som är trygga för både barnet
            och den födande mamman ska alltid välkomnas. De forskningsstudier
            som hittills gjorts pekar på att detta är möjligt. I svensk lagstiftning
            bör det till exempel finnas tydliga regler om att utredning av
            både föräldrarnas situation och situationen för den som bär barnet
            ska göras, och att en sådan utredning måste visa att den som bär
            barnet inte tar på sig denna uppgift av emot sin vilja. Det är
            också viktigt med rådgivning och stöd under hela processen, och
            att barnets rätt till sina föräldrar och föräldrarnas skyldigheter
            gentemot det planerade barnet, tydliggörs.
          </p>
          <p xml:id="i-QYuaKUgbVzBLqf6c8txYA8">
            Värdmoderskap kan även bli aktuellt för att möjliggöra föräldraskap
            genom embryodonation, något som numera är möjligt enligt svensk
            lag. Om en kvinna saknar fungerande livmoder, och hon och hennes
            manliga partner kan producera fungerande könsceller, får hon inte
            bli förälder genom embryodonation eftersom det inte är tillåtet
            att anlita värdmoder i Sverige. Inte heller är det tillåtet att
            ta ett befruktat embryo från en svensk klinik utomlands. Det är
            en allvarlig inskränkning av människors rätt till sin egen kropp
            och innebär ett lidande för många.
          </p>
          <p xml:id="i-3KXxqQ7fYpqP8kjapD8H8P">
            Det finns alltså starka skäl att genomföra en ny utredning om
            värdmoderskapsfrågor. Förutom de skäl som redovisas ovan bör också
            erfarenheterna av värdmoderskapsfrågor i länder som Nederländerna,
            Storbritannien och USA sammanställas, något som inte skedde i
            den tidigare utredningen. Likaså framkommer nu rapporter om svenska
            kvinnor som vill ställa upp som altruistiska värdmödrar och att
            svenska kvinnor har burit andras barn genom privata arrangemang,
            till exempel genom inseminering i andra länder. Tyvärr hamnar
            både barnen och föräldrarna i ett osäkert rättsläge i Sverige
            och processen riskerar att bli både långdragen och innebära många
            komplikationer för familjen. Lagstiftningen behöver förändras
            för att både skydda barnens bästa och för att skapa ett bättre
            regelverk för ofrivilligt barnlösa som söker alternativa sätt
            att få barn.
          </p>
          <p xml:id="i-PYVpTsijsgmVNsJQy3gRrn">
            Forskningen om värdmoderskapsfrågor och villkoren för de barn
            som tillkommit genom värdmoderskapslösningar ger kontinuerligt
            ny kunskap som behöver tillgängliggöras. Vi har respekt för att
            det här är en svår fråga där det behöver tas hänsyn till evidens
            och nya rön. Samtidigt är liberalers ryggmärgsreflex att svåra
            etiska frågor ska lämnas åt individerna som det berör att själva
            ta beslut om. Sammantaget anser Liberalerna därför att en ny statlig
            utredning bör analysera frågan om altruistiskt värdmoderskap enligt
            ovanstående principer.
          </p>
          <p xml:id="i-TM6REUrLazHV7J4wRpV79Q">
            Sedan 2005 kan kvinnor som lever i samkönade relationer få sjukvårdens
            hjälp med att skaffa barn genom assisterad befruktning. Den födande
            kvinnans partner av samma kön blir i dessa fall, förutsatt att
            hon har samtyckt till behandlingen, barnets andra juridiska förälder,
            genom att bekräfta detta på samma sätt som en man som är sambo
            med en kvinna som föder barn får göra. Det är dock vanligt, bland
            annat på grund av långa väntetider för behandling vid svenska
            sjukhus, att kvinnor som lever i samkönade relationer åker utomlands
            för att få behandling.
          </p>
          <p xml:id="i-3EJBMTk4bLQHbHjbZF1eQb">
            Vi välkomnar att lagen från den 1 januari 2019 nu slutligen har
            ändrats så att samma regler om föräldraskap efter assisterad befruktning
            utomlands gäller för både olikkönade och samkönade par. Föräldraskap
            kan nu fastställas under förutsättning att behandlingen har utförts
            vid en behörig inrättning och att barnet har rätt att ta del av
            uppgifter om spermiedonatorn. Därmed slipper samkönade par att
            hamna i den situationen att den biologiska moderns maka eller
            partner måste ansöka om att adoptera barnet.
          </p>
          <p xml:id="i-CmBg5K1LZm9iwSMqx2di9K">
            Vi anser att en fortsatt översyn av lagstiftningen bör ske för
            att skapa ytterligare juridisk jämlikhet mellan olikkönade och
            samkönade par i reglerna om föräldraskap. Den utredning (dir.
            2020:19) som tillsattes i februari 2020 har nu presenterat sitt
            betänkande (SOU 2021:56) rörande möjligheter att göra utländska
            föräldraskap gällande i Sverige. Utredningens förslag innefattar
            bland annat förslag på förenklade regler för de par som blivit
            föräldrar genom assisterad befruktning utomlands. Det blir också
            enklare för par som ingått adoption eller fått barn genom surrogatmoderskap
            utomlands att få sitt föräldraskap erkänt även i Sverige. Det
            sistnämnda gäller dock endast par där en eller båda parter hade
            sin huvudsakliga anknytning till ett annat land än Sverige vid
            barnets födelse. Utredaren påpekar särskilt att lagändringarna
            inte ska gälla de som har sin hemvist eller är bosatt i Sverige
            efter barnets födelse. Detta innebär att det fortsatt kommer vara
            fortsatt svårt för den som, på grund av svensk lagstiftning, måste
            använda sig av en surrogatmoder utomlands för att skaffa barn
            att få föräldraskap över barnet. Alltmedan Liberalerna är positiv
            till utredningens förslag är det beklagligt att utredaren inte
            vill gå längre. Liberalerna vill att altruistiskt värdmoderskap
            ska bli tillåtet i Sverige men också att den som genomgår ett
            surrogatarrangemang utomlands ska har bättre möjligheter än idag
            att erkännas som barnets far i Sverige. Vi förväntar oss därför
            att regeringen, efter att ha lyssnat på lämpliga remissinstanser,
            lägger fram ny lagstiftning som förbättrar situationen för alla,
            inte bara en del av, de personer som skaffar barn utomlands.
          </p>
          <p xml:id="i-Fixqyk87AWUwYGbNG9nWpm">
            Den här frågar behandlas också i vår motion om hbtq-personers
            rättigheter och möjligheter, varför inga skarpa yrkanden läggs
            här.
          </p>
          <head xml:id="i-69jq2XBxbUFsJbuBVQiqma" type="h2">
            Rättigheterna för barn som fötts utomlands efter värdmoderarrangemang
          </head>
          <p xml:id="i-RUwKo6XSpXw36xLyWYzKa3">
            Oavsett om Sverige inför en möjlighet till altruistiskt värdmoderskap
            eller ej, måste vi förhålla oss till det faktum att ett växande
            antal svenska barn föds utomlands genom värdmoderskap i länder
            där detta är tillåtet. Svensk familjerätt är inte anpassad till
            detta. Dessa barns rätt till sina föräldrar behöver erkännas.
          </p>
          <p xml:id="i-XYiZtpgNMMThjHG9nqcmWg">
            Utredningen om utökade möjligheter till behandling av ofrivillig
            barnlöshet gick åt motsatt håll och föreslog i sitt betänkande
            en ny regel om vägransgrund vid fastställande av föräldraskap.
            Detta skulle ytterligare ha försvårat det rättsliga erkännandet
            av föräldraskap till barn som tillkommit utomlands genom värdmoderskap.
            Detta förslag vann dock inte politiskt stöd, utan genom en lagändring
            har socialnämnder och domstolar tvärtom fått något utökade möjligheter
            att fastställa faderskap enligt svensk lag.
          </p>
          <p xml:id="i-Cco5VvrbPbj9LdTyn1sLFc">
            Denna förändring har dock inte löst det grundläggande problemet
            att barn som tillkommit genom värdmoderskap utomlands och som
            i utlandet fått rättsligt erkännande av två föräldrar ändå kan
            förlora det rättsliga bandet till den ena föräldern vid prövning
            enligt svensk lag. I dessa lägen behövs antingen en adoptionsutredning
            i Sverige för den ena föräldern eller ansökan om gemensam vårdnad
            till svensk domstol. Liberalerna anser att det behövs en ny huvudprincip
            för dessa situationer, där utgångspunkten bör vara att barnets
            rättsliga band till sina två föräldrar ska erkännas också enligt
            svensk rätt förutsatt att den familjerättsliga lagstiftningen
            i det andra landet bygger på samma grundläggande rättsprinciper
            som den svenska.
          </p>
          <p xml:id="i-6gv75XeTvczL6ZHM8E2j5g">
            Ytterligare skäl för ny politik på området är att Högsta domstolen
            den 13 juni 2019 meddelade ett beslut där domstolen i praktiken
            underkände grunderna för svensk lagstiftning genom att, under
            hänvisning till principen om barnets bästa i barnkonventionen
            och barnets rätt till privatliv enligt Europakonventionen, fastslå
            att en kalifornisk dom om föräldraskap skulle gälla i Sverige.
            Målet gällde ett svenskt sambopar som hade genomfört ett surrogatarrangemang
            i USA, med spermier från mannen och ett donerat ägg. Enligt amerikansk
            rätt förklarades den svenska kvinnan vara barnets förälder och
            rättsliga mor. I vanliga fall erkänns märkligt nog inte sådana
            domar i Sverige. Istället är värdmodern som födde barnet – men
            som inte är genetiskt kopplad till barnet – förälder enligt svensk
            lag, trots att värdmodern inte är det enligt amerikansk rätt.
            Högsta domstolens avgörande visar än en gång på behovet av reformer.
          </p>
          <p xml:id="i-31FX1UhWE7bj6uUGpQ6hYW">
            Ett annat problem är olika myndigheters bedömningar av medborgarskapsfrågan.
            Det finns flertalet fall där svenska ambassader har bedömt att
            ett barn har rätt att få svenskt resebevis utfärdat eftersom barnet
            har en biologisk förälder som är svensk medborgare men där Skatteverket
            vägrat ge ut till exempel samordningsnummer. Det har fått till
            följd att, ambassaden inte kunnat utfärda resebeviset. Skatteverket
            har inte godkänt utländska domstolsbeslut eller DNA-tester och
            ansett att värdmodern ska betraktas som enda förälder. Om en svensk
            ambassad gjort en bedömning att ett barn är svensk medborgare
            bör inte andra myndigheter kunna göra andra bedömningar.
          </p>
          <p xml:id="i-88Sz7Xqgiszyucj7odsy9u">
            Vi behöver säkerställa att de juridiska banden mellan barn som
            fötts utomlands efter värdmoderarrangemang och deras föräldrar
            erkänns. Detta får konsekvenser för föräldrarnas rätt till föräldrapenning,
            föräldraledighet och föräldrarnas möjligheter att vara föräldrar
            på samma villkor som alla andra. Efter att frågan uppmärksammats
            ett antal år har regeringen nu slutligen tillsatt en utredning
            (dir. 2020:19) som ska analysera bland annat detta. Uppdraget
            ska redovisas senast den 21 juni 2021. Liberalerna anser det mycket
            angeläget att regeringen därefter utan dröjsmål återkommer till
            riksdagen med de lagförslag som möjliggör trygga juridiska band
            mellan barn som fötts utomlands efter värdmoderarrangemang och
            deras föräldrar.
          </p>
          <head xml:id="i-DbHEFZzwVh9rJyTecPAwjx" type="h2">
            Embryodonation och -hantering
          </head>
          <p xml:id="i-ymhDh3VicqQy927KQSnGb">
            Liberalerna välkomnar att embryodonation nu har blivit tillåtet
            i Sverige och att regelverket kring hanteringen av befruktade
            ägg har moderniserats. De bestämmelser som nu har införts har
            dock brister, bland annat att ett befruktat ägg som blivit över
            efter ett pars eller en ensamstående kvinnas befruktning utanför
            kroppen endast ska få användas om paret eller kvinnan är förälder
            till minst ett barn. Liberalerna anser att det bör räcka med att
            det finns ett krav på skriftligt samtycke från donatorerna. Samtycket
            ska kunna återkallas fram till dess det befruktade ägget har införts.
          </p>
          <p xml:id="i-BPMUi454G8pXWP8gCZ7vGu">
            Den tid som ett befruktat ägg kan frysförvaras har nyligen förlängts
            från fem år till tio år, vilket är positivt. Liberalerna anser
            i likhet med Socialstyrelsen att det inte ska krävas synnerliga
            skäl för att myndigheten ska tillåta att spara det längre än tio
            år, utan det ska vara tillräckligt med att det föreligger särskilda
            skäl.
          </p>
          <p xml:id="i-MGNt7HGGjQqEzHxKDqMwHr">
            Par där kvinnan har fötts utan livmoder eller har opererat bort
            den men har fungerande äggstockar och tillsammans med make eller
            sambo har egna frysförvarade embryon på något svenskt sjukhus,
            idag inte kan bli föräldrar till egna biologiska barn varken i
            Sverige eller i länder som tillåter värdmoderskap. De är hänvisade
            till att använda mannens spermier och ett donerat ägg utomlands
            för att genom värdmoderskap i ett land som tillåter värdmoderskap
            bli föräldrar. Endast mannen blir då biologisk förälder, inte
            kvinnan.
          </p>
          <p xml:id="i-3ebNXzvjBkKjxsgYh1jPiP">
            Liberalerna anser därför att dessa pars embryon ska anses vara
            deras egendom och att de måste kunna få använda dem genom att
            använda en värdmoder i ett land där värdmoderskap är tillåtet.
            Regeringen bör därför utreda hur lagstiftning kan ändras så att
            par har full ägande- och användningsrätt till sina egna embryon.
          </p>
          <head xml:id="i-Kx1DTHgoajcfhhGxyUFqoa" type="h2">
            Bekräftelse av faderskap
          </head>
          <p xml:id="i-8VT7qE6byCAuQJWxqkqCpG">
            Reglerna för bekräftelse av faderskap för ogifta är tungrodda
            och ålderdomliga. Om modern inte är gift fastställs faderskapet
            enligt 1 kap. 3 § föräldrabalken genom bekräftelse eller dom.
            Bekräftelse av faderskap sker skriftligen och ska bevittnas av
            två personer. Den ska även godkännas av socialnämnden och av modern.
            Socialnämnden är skyldig att utreda vem som är far till ett barn
            när faderskapet inte följer direkt av faderskapspresumtionen och
            får lämna sitt godkännande endast om det kan antas att mannen
            är far till barnet.
          </p>
          <p xml:id="i-PMYLTHD83g8jH75M2S2fkB">
            Bekräftelse av faderskap kan ske även före barnets födelse, men
            enligt Socialstyrelsens föreskrifter och allmänna råd angående
            socialnämndens utredning och fastställande av faderskap (SOSFS
            2011:2 (S)) bör socialnämnden inte godkänna bekräftelsen förrän
            barnet är fött. Detta gör att barnet i alla händelser bara kommer
            att ha en rättslig förälder den allra första tiden i livet.
          </p>
          <p xml:id="i-SKEVbyBsdwZysMaTuzyUJj">
            Efter ett tillkännagivande i riksdagen (bet. 2014/15:CU6) tillsatte
            regeringen den 16 mars 2017 en utredning med uppdraget att se
            över delar av föräldrabalkens regler om fastställande av faderskap
            och föräldraskap. Utredaren fick också i uppdrag att göra en översyn
            av de författningar som handlar om rättsgenetisk undersökning
            vid utredning av faderskap.
          </p>
          <p xml:id="i-BgXZGTyPzZbXuFfJt351YN">
            Utredningen föreslår i sitt betänkande (SOU 2018:68) flera förenklingar.
            Bland annat föreslås att kravet på bevittning tas bort när faderskapsbekräftelsen
            gäller ett barn under 18 år, och det ska finnas en möjlighet att
            ge den skriftliga bekräftelsen, liksom moderns godkännande, elektroniskt
            genom användande av e-legitimation. Om en elektronisk bekräftelse
            ges under graviditeten eller inom femton dagar från barnets födelse
            bortfaller socialnämndens utredningsskyldighet, utan bekräftelsen
            anses vara en tillräcklig rättshandling för att registrera faderskapet.
          </p>
          <p xml:id="i-FiDsKhJwuxqB7vhJBGirP5">
            Med delvis bifall till ett motionsyrkande från Liberalerna gjorde
            riksdagen våren 2019, ett tillkännagivande om att skynda på beredningen
            av utredningens förslag. Under våren 2020 tillkännagav riksdagen
            vidare att det ska gå att bekräfta faderskapet digitalt inom 14
            dagar efter att barnet fötts. När propositionen kom i december
            2020 var den en besvikelse. I propositionen hävdar regeringen
            att dess förslag syftar till att göra lagstiftningen om föräldraskapspresumtioner
            mer könsneutral och jämlik. Bland annat görs detta genom att den
            kvinna som är gift eller har ett registrerat partnerskap med ett
            barns moder automatiskt ska anses vara barnets förälder. Detsamma
            ska gälla för gifta par där en av eller båda makarna ändrat könsidentitet.
            Vidare föreslås även möjlighet att digitalt bekräfta sitt föräldraskap
            utan socialnämndens medverkan, att regleringen av faderskapsundersökningar
            ska göras teknikneutral och att rättsgenetiska undersökningar
            vid faderskapsutredningar ska bekostas av staten.
          </p>
          <p xml:id="i-8jjiGRaSAwuT1oDgAW56Te">
            För oss liberaler är det självklart att alla människor, oavsett
            sexuell läggning eller könsidentitet, ska ha samma rättigheter
            och möjligheter. Stora framsteg har gjorts på det här området,
            men tyvärr återstår många viktiga förändringar för att familjerätten
            ska behandla traditionella familjer och regnbågsfamiljer på likvärdigt
            sätt. I en vår separata motion om rättigheter och möjligheter
            för hbtq-personer lyfter vi många av de frågor regeringen behandlar
            i sin proposition. Vi hänvisar till den för vår bredare syn på
            detta område.
          </p>
          <p xml:id="i-7ED6akpE2b4nLZk8XzPJak">
            De förslag regeringens proposition innehåller ligger i linje
            med vad Liberalerna tidigare har framfört men en viktig skiljelinje
            rörande hur staten ska behandla de individer som blivit föräldrar
            på ett annat sätt än det regeringen förordat återstår. Mer konkret
            är vi av rakt motsatt åsikt när det kommer till vilka bestämmelser
            som ska gälla rörande möjlighet att häva presumerade föräldraskap.
            Detta utvecklar vi närmare nedan. Från och med den lagändring
            som trädde i kraft den 1 januari 2019 kan faderskap hävas om barnet
            kommit till genom exempelvis insemination i hemmet med donerade
            spermier, genom assisterad befruktning vid en klinik utomlands
            som inte är behörig eller vid en klinik utomlands med donerade
            spermier från okänd donator, som barnet inte kommer att kunna
            få ta del av uppgifter om. Att lagen nu föreslås bli harmoniserad
            och också föreslås gälla samkönade par är mycket olyckligt. Det
            är ett stort problem eftersom samkönade par i högre utsträckning
            är beroende av den här typen av vägar till föräldraskap och en
            lagändring därför drabbar dem hårdare, men också för att det tydligt
            går emot både den vedertagna familjepolitiska principen om barnets
            bästa och Europakonventionens åttonde artikel rörande rätten till
            familjeliv.
          </p>
          <p xml:id="i-2VQ9B34Wj7bqLGpbCPSzkb">
            Som regeringen själv anför i sitt förslag ska barnets bästa vara
            ledande i utformandet av politik som rör frågor som rör barn,
            därmed i allra högsta grad föräldraskap. Det är därför märkligt
            att regeringen föreslår lagändringar som innebär omfattande möjligheter
            att häva faderskap och på vis skapa en större rättslig otrygghet
            för dessa barn. I enighet med juridiska fakultetsstyrelsen vid
            Lunds universitet och Svenska kyrkan vill vi vända oss emot att
            en sådan osäkerhet, som innebär att ett barn kan mista en av sina
            rättsliga föräldrar, skulle vara gynnsam ur ett barnrättsperspektiv.
          </p>
          <p xml:id="i-BJ3QehuPurKj7DpqVVD3WD">
            Vidare fastslår Europeiska konventionen om mänskliga rättigheter
            (EKMR) var individs skydd för privat- och familjeliv. Regeringens
            föreslagna lagändringar riskerar att även gå emot dessa rättigheter.
          </p>
          <p xml:id="i-BCAbNcsozazDehcx3BpNdF">
            Liberalernas hållning i den här frågan går i stället i linje
            med vad som föreslagits av RFSL och vad som också bör anses ligga
            i linje med barnets bästa i alla de familjekon­stellationer som
            finns i dag. Vi vill inte utsätta dem för den rättsliga osäkerhet
            regeringens förslag skulle innebära och vill därför uppmana riksdagen
            att avslå de lagförslag som innebär utökade möjligheter att häva
            presumerade föräldraskap
          </p>
          <p xml:id="i-SnBrZWa263fth231yTct9N">
            I likhet med regeringen anser Liberalerna att lagstiftningen
            givetvis ska vara enhetlig för alla. Harmoniseringen bör dock
            gå i andra riktningen, dvs. att hävandereglerna för faderskap
            anpassas i riktning mot hävandereglerna för föräldraskap i stället
            för tvärtom. Det innebär en ordning där enbart det förhållandet
            att ett barn har tillkommit genom heminsemination eller assisterad
            befruktning med okänd donator inte bör utgöra grund för att häva
            ett föräldraskap.
          </p>
          <p xml:id="i-QfFDkTfwptTA7wu1eYxiEe">
            Regeringen bör därför återkomma med nya förslag som på allvar
            innebär en lagstiftning som är lika för alla.
          </p>
          <head xml:id="i-EbgyyyfM7y3N8cpebDBTEJ" type="h2">
            Adoptioner
          </head>
          <p xml:id="i-FmKUL6YfkZtr8du1aK5zZ4">
            Den 1 september 2018 reformerades lagstiftningen om adoptioner.
            I stort innebar förändringarna en välkommen modernisering och
            en anpassning till det faktum att familjer ser olika ut. Reformen
            innebar också att flera förslag från Liberalerna har förverkligats,
            exempelvis att sambor ska kunna adoptera gemensamt.
          </p>
          <p xml:id="i-A2DWYFz8C3jnEiint8nphQ">
            I samband med 2018 års reform har det också införts särskilda
            regleringar kring vuxenadoption, vilket är positivt. Dock finns
            det anledning att göra fortsatta överväganden kring regelverket
            för den som själv i vuxen ålder ansöker om att bli adopterad av
            någon annan. En vanlig situation vid vuxenadoption är att en person
            som vuxit upp som familjehemsplacerad senare i livet vill bli
            adopterad av sina familjehemsföräldrar. Det blir ett sätt att
            få juridisk bekräftelse på det som man betraktar som sin verkliga
            familj.
          </p>
          <p xml:id="i-QAzaqEQxCdthiPo78sHXjr">
            Om en tidigare familjehemsförälder längre fram i livet går in
            i en ny relation blir det dock bara tillåtet med vuxenadoption
            om båda personerna adopterar. Det kan dock framstå som främmande
            för den som ansöker om vuxenadoption, eftersom hen inte har vuxit
            upp med familjehemsförälderns nya partner. De känslomässiga banden
            existerar inte på samma sätt. Vi anser att regeln om att personer
            i parrelationer bara får adoptera gemensamt inte nödvändigtvis
            är lika motiverad när det gäller vuxenadoption. Det bör övervägas
            om det i särskilda fall ska vara möjligt för en vuxen att ansöka
            om att bli adopterad av enbart den ena personen i en parrelation,
            förutsatt att personens partner ger sitt medgivande.
          </p>
          <p xml:id="i-Xijz2T6eanBYaajYz84emK">
            Under senare år har framkommit ytterst oroande uppgifter om att
            barn som adopterats från Chile på 1970-talet skulle ha blivit
            olagligt bortförda från sina föräldrar för att adopteras utomlands,
            bland annat till Sverige. Chilenska har arbetat för att få klarhet
            i vad som har hänt. Det är av största vikt att svenska myndigheter
            på alla sätt är behjälpliga med att få fram de uppgifter som chilenska
            myndigheter efterfrågar eller kan komma att efterfråga. Samverkan
            mellan chilenska och svenska myndigheter för att klarlägga fakta
            ska på alla sätt eftersträvas. Det är också önskvärt att det finns
            en dialog mellan den svenska och den chilenska staten i frågan
            om vilka eventuella åtgärder som kan bli aktuella. Stor hänsyn
            behöver tas till de individer som är direkt eller indirekt berörda.
            Vi avser att fortsätta följa frågan noggrant och kommer om så
            är motiverat att återkomma med konkreta förslag på åtgärder.
          </p>
          <head xml:id="i-xg3R6QgGzg8hJ6Wk1g8Uy" type="h2">
            Modernisering av familjerätten för regnbågsfamiljer
          </head>
          <p xml:id="i-3mf6UZTChhm1bAeY6rwavk">
            Stora framsteg har gjorts i arbetet för att alla människor, oavsett
            sexuell läggning eller könsidentitet har samma rättigheter och
            möjligheter. Tyvärr återstår många viktiga förändringar för att
            familjerätten ska behandla traditionella familjer och regnbågsfamiljer
            på likvärdigt sätt. Exempelvis är reglerna för fastställande och
            erkännande av föräldraskap inte anpassade till situationer där
            två personer av samma kön blir föräldrar. Liberalerna anser att
            lagstiftningen behöver moderniseras i denna del, vilket beskrivs
            närmare i vår motion om hbtq-personers lika rättigheter och möjligheter.
          </p>
          <p xml:id="i-7t4m4BbgTsn7htZ8AYivfE">
            Nyligen har lagstiftningen ändrats vad gäller föräldraskapspresumtion
            vid ändrad könstillhörighet. Vi står bakom principen att det juridiska
            könet bör återspeglas i det rättsliga föräldraskapet och har därför
            ställt oss bakom lagändringen. En konsekvens av lagförslaget blir
            emellertid att faderskap eller moderskap för den som inte fött
            barnet ska fastställas genom bekräftelse eller dom när det gäller
            ett gift föräldrapar där någon eller båda ändrat könsidentitet.
            Någon faderskapspresumtion eller motsvarande moderskapspresumtion
            gäller alltså inte i dessa fall. Detta är till nackdel för de
            berörda jämfört med den ordning som gällt tidigare. Vi anser att
            det är angeläget att det tas fram lagförslag som innebär att det
            införs en könsneutral föräldraskapspresumtion för bland annat
            en gift partner till den som föder ett barn vid ändrad könstillhörighet.
          </p>
          <p xml:id="i-9dU8MRjaKJc9WnBWUpzgDg">
            Samkönade par har sedan 2003 haft möjlighet att bli adoptivföräldrar
            i Sverige, men hittills har det bara i något enstaka fall inträffat
            att ett barn förmedlats genom internationell adoption till ett
            samkönat par. I så gott som samtliga ursprungsländer är berörda
            myndigheter avvisande till möjligheten för samkönade par att adoptera.
            Vad gäller inhemska har det, bortsett från närståendeadoptioner,
            endast förekommit i ett fåtal fall att barn har adopterats av
            samkönade par. Vi anser att det behövs insatser för att förbättra
            samkönade pars möjligheter att komma i fråga som adoptivföräldrar.
            Detta ska ske inom ramen för de grundläggande principer som adoptionslagstiftningen
            bygger på.
          </p>
          <head xml:id="i-UG2iUm4xXWcvrjqiE8cYWQ" type="h2">
            Polygama äktenskap som ingåtts utomlands
          </head>
          <p xml:id="i-2iriJbRfXZgHcMS4fcswf1">
            Enligt svensk lag är det inte tillåtet att ingå äktenskap med
            mer än en person i taget. Ändå är så många som cirka 300 personer,
            152 män och 155 kvinnor enligt SCB (2018), registrerade i folkbokföringen
            som gifta med mer än en person. I vissa fall beror det på brister
            i folkbokföringen, exempelvis när någon gift om sig under betänketiden
            för skilsmässan, eller när en person flyttat till Sverige och
            varit gift tidigare men inte kan visa dokument som styrker att
            äktenskapet är upplöst eller att den tidigare maken är avliden.
            I många fall handlar det dock om att en man har gift sig utomlands
            med flera kvinnor.
          </p>
          <p xml:id="i-9nmXMNrJxGXG6FU1K1aK9h">
            Att en man har flera hustrur beskrivs ofta som månggifte, men
            strängt taget är det ordet missvisande eftersom det inte handlar
            om en grupp personer som är gifta med varandra. Den reellt existerande
            polygami eller mer konkret benämnt - polygyni - som förekommer
            i patriarkalt styrda länder går ut på att mannen har flera hustrur,
            men hustrurna har däremot inga inbördes äktenskapsband. Även i
            andra länder där månggifte förekommer är det vanligast att en
            person gift sig med flera partners vid olika tillfällen.
          </p>
          <p xml:id="i-WLAuuTDuB8wwFeBHNGfpeD">
            Maktrelationen i det reellt existerande polygama äktenskapet
            är djupt ojämlik vad gäller juridiska aspekter såsom inbördes
            arvsrätt och försörjningsansvar. Exempelvis vid arv – givet att
            inbördes arvsrätt gäller – uppstår den asymmetriska situationen
            att mannens kvarlåtenskap ska fördelas jämlikt eller ojämlikt
            mellan flera hustrur, medan mannen själv ärver hela kvarlåtenskapen
            efter var och en av sina hustrur.
          </p>
          <p xml:id="i-NxAJdFfjqBLsTtoefkQiJ3">
            I lagen om vissa internationella rättsförhållanden rörande äktenskap
            och förmynderskap finns bestämmelser om under vilka förutsättningar
            ett äktenskap som ingåtts utomlands ska erkännas som giltigt i
            Sverige. I den lagen finns också den generellt gällande begränsningen
            vid tillämpning av utländsk lag, svensk ordre public. Det innebär
            att en bestämmelse i främmande lag eller ett beslut som meddelats
            av en myndighet i ett främmande land inte får tillämpas om det
            skulle vara uppenbart oförenligt med grunderna för den svenska
            rättsordningen.
          </p>
          <p xml:id="i-PwQW8th3zeWAzRWh16owJF">
            Ända sedan giftermålsbalken infördes 1921 på initiativ av liberalen
            Nils Edéns ministär har det varit en grundpelare för svensk äktenskapslagstiftning
            att makarna är inbördes likställda och har samma inbördes rättigheter
            och skyldigheter. Detta är också centralt för jämställdheten.
            Polygama äktenskap som ingåtts utomlands är oförenliga med denna
            princip. Liberalernas syn är därför att ett utomlands ingånget
            polygamt äktenskap inte ska erkännas som ett giltigt äktenskap
            enligt svensk lag.
          </p>
          <p xml:id="i-5HbvHpSA9MXNZfwSkrhY57">
            Svensk lagstiftning skiljer sig från vad som gäller i flertalet
            europeiska länder på det sätt att ett äktenskap ingånget i strid
            mot förbudet mot tvegifte ändå får rättsverkningar som ett giltigt
            äktenskap. Tills något av äktenskapen har blivit upplöst består
            alltså två eller fler äktenskap. Sverige hade tidigare ett system
            med återgång av äktenskap, det vill säga annullering, som tagits
            bort. Ett sådant system borde återinföras.
          </p>
          <p xml:id="i-LePS6UEusqy5hA6nm5M44L">
            Den franska lagstiftningen på området, som bygger på denna modell,
            bör särskilt studeras. Den franska modellen innebär att månggiften
            aldrig formellt erkänns och inte får direkta formella rättsverkningar.
            Behovet av rättsligt skydd för den person som utomlands ingått
            ett enligt svensk lag ogiltigt äktenskap hanteras i Frankrike
            utan att äktenskapet som sådant erkänns.
          </p>
          <p xml:id="i-K4DbWy8h2aNB2iiZ9f7bhk">
            Med bifall till ett tidigare motionsyrkande från Liberalerna
            gjorde riksdagen våren 2018 ett tillkännagivande om att ge en
            utredning i uppdrag att se över lagstiftningen i syfte att säkerställa
            att utländska polygama äktenskap inte erkänns i Sverige. Januari
            2020 överlämnades betänkandet där utredningen förslog en ny huvudregel
            om icke-erkännande av utländska månggiften, men som inte till
            fullo tog hänsyn till Liberalernas linje i frågan. I maj 2020
            tillkännagav riksdagen att regeringen snarast möjligt bör återkomma
            till riksdagen med ett förslag till skärpt lagstiftning mot utländska
            polygama äktenskap som bygger på den linje som Liberalerna driver
            i frågan där man tillerkänner ett visst skydd till samtliga kvinnor
            och inte erkänner äktenskapet som sådant. När regeringen under
            mandatperioden väl återkom med lagförslag innebär det att utomlands
            ingångna månggiften i vissa fall ska erkännas också i framtiden.
            Till detta är vi starkt kritiska.
          </p>
          <p xml:id="i-4Zz92M6ZdTvznQ5DgwQAfy">
            Regeringen argumenterar i propositionen för att det behöver finnas
            ett utrymme i lagstiftningen för att i synnerliga fall erkänna
            månggiften, eftersom Sverige har folkrättsliga åtaganden till
            skydd för familjelivet och en avsaknad av en sådan möjlighet i
            vissa fall skulle riskera att leda till orimliga konsekvenser
            för den enskilde. Regeringen har dock samtidigt påtagligt svårt
            att beskriva i vilka fall detta skulle kunna bli fallet.
          </p>
          <p xml:id="i-sdHmhymFpj1FL9CU5iTm6">
            En uppenbar konsekvens av ett icke-erkännande är att ett månggifte
            inte ska beaktas vid bodelning eller arvskifte. Som regeringen
            själv framhåller i propositionen (s. 23) där dock det faktum att
            en kvinna genom erkännandeförbudet inte längre kan få ekonomisk
            kompensation genom bodelning eller arv i sig är ett tillräckligt
            skäl för att synnerliga skäl ska föreligga.
          </p>
          <p xml:id="i-VGgV2uV8AWvaQ3RHYJUq2W">
            Ett annat område där ett icke-erkännande får tydliga konsekvenser
            är makarnas inbördes ekonomiska förhållanden. Även här framhåller
            dock regeringen att endast omständigheten att rättsverkningarna
            av ett äktenskap uteblir inte ensamt bör utgöra skäl för ett erkännande
            (s. 25).
          </p>
          <p xml:id="i-UD4hPsCJe9mwb5VLf4PFmM">
            Att vägra erkänna utomlands ingångna månggiften är ett viktigt
            steg för att bryta patriarkala förtrycksstrukturer som håller
            kvinnor kvar i underordning och maktlöshet. När Sverige nu tar
            detta steg är det viktigt att göra det med utgångspunkt i de utsatta
            kvinnornas situation. I motsats till regeringen menar vi att en
            undantagsregel som möjliggör erkännande av månggiften kommer att
            riskera att motverka reformens syfte. Förlorarna blir de kvinnor
            som kommer att leva i osäkerhet om vilket stöd de har att räkna
            med från det svenska samhället.
          </p>
          <p xml:id="i-RnznLhjgdqyGVySYwYq885">
            Som regeringen skriver i propositionen (s. 23) kommer frågan
            om ett erkännande på grund av synnerliga skäl att prövas i olika
            sammanhang och av olika myndigheter. Vad en myndighet har beslutat
            är i regel inte heller bindande för en annan. Risken är påtaglig
            att detta kommer att leda till en begreppsglidning där det för
            den enskilda kvinnan som vill bryta sig ur en månggiftesrelation
            kommer att vara svårt att förutse vilken rättslig status som svenska
            myndigheter kommer att tillmäta henne. Vi menar att svensk lagstiftning
            inte ska ge motsägelsefulla signaler om huruvida patriarkala månggiften
            erkänns i Sverige. I likhet med flera remissinstanser, bland annat
            Varken hora eller kuvad och Tjejers rätt i samhället, anser vi
            att den nya lagstiftningen ska gälla utan undantag.
          </p>
          <p xml:id="i-HppeFhp7MYy5QjB1N4odvn">
            Regeringen har trots flera års beredning och tydliga beställningar
            från riksdagen inte lyckats leverera ett förslag med denna innebörd.
            Vi vidhåller att det brådskar för reger­ingen att på riksdagens
            bord lägga fram ett konkret lagförslag med innebörden att utomlands
            ingångna månggiften aldrig ska erkännas som äktenskap i Sverige.
            De lagändringar som läggs fram i denna proposition är helt otillräckliga.
          </p>
          <p xml:id="i-CwwKwvtzJBrtauKchfistG">
            Med ett sådant ovillkorligt förbud kan vi förpassa propositionens
            motsägelsefulla skrivningar om i vilka lägen ett månggifte ändå
            borde erkännas till historien. I samband med att den lagstiftningen
            tas fram kan också frågan på nytt belysas om hur rättigheter­na
            för den utsatta parten – kvinnan – i ett utomlands ingånget månggifte
            kan tillvaratas även om äktenskapet aldrig erkänns här i landet.
            Det kan till exempel handla om tillgång till bostad eller likvida
            medel som i enlighet med patriarkala normer varit helt i mannens
            ägo medan kvinnan i ursprungslandet levat i egendomslöshet.
          </p>
          <p xml:id="i-P2y63JqQQu54VgeYTZQY2P">
            Samma sak måste gälla avseende utomlands ingångna äktenskap mellan
            nära släktingar, dvs. att utomlands ingångna äktenskap mellan
            nära släktingar där det enligt svensk rätt skulle ha förelegat
            äktenskapshinder aldrig ska erkännas. Enligt svensk rätt föreligger
            ett absolut äktenskapshinder mellan personer i rätt upp- eller
            nedstigande led samt mellan helsyskon, och regeringen redovisar
            inga skäl för att utomlands ingångna äktenskap ska bedömas annorlunda.
            Regeringen berör kursivt frågan om äktenskap mellan halvsyskon.
            Enligt svensk lag föreligger som huvudregel äktenskapshinder,
            men i vissa speciella fall där personerna inte vuxit upp tillsammans
            kan länsstyrelsen efter att ha inhämtat Socialstyrelsens bedömning
            bevilja tillstånd. I analogi bör utomlands ingångna äktenskap
            mellan halvsyskon endast kunna godkännas efter samma prövning
            av länsstyrelsen och Socialstyrelsen. Huruvida dessa regler i
            sig är ändamålsenliga faller utanför ramen för detta lagstiftningsärende
            men bör övervägas i annat sammanhang.
          </p>
          <p xml:id="i-A84sMpfXmv7DNU4wFcPsEE">
            Till skillnad från regeringen anser Liberalerna att tiden är
            mogen att helt mönstra ut möjligheten att erkänna utomlands ingångna
            tvångsäktenskap. Även här argumenterar regeringen för att behålla
            möjligheten att erkänna sådana äktenskap om det föreligger synnerliga
            skäl, detta trots att tvångsäktenskap är helt oförenligt med synen
            på äktenskap som ett frivilligt ingånget avtal mellan två jämlika
            makar. Att erkänna ett äktenskap som ingåtts genom tvång strider
            mot grunderna för rättsordningen. Ingenting hindrar att två personer
            som ursprungligen tvingats samman men som därefter frivilligt
            valt att fortsätta leva ihop bekräftar detta genom att ånyo gifta
            sig enligt svensk lag.
          </p>
          <p xml:id="i-VFTr3zy6Br7jsZcDdpnT3a">
            Med anledning av ovanstående bör regeringen skyndsamt återkomma
            med lagstiftning som täpper till dessa ventiler för förtryck som
            nu lämnats kvar i lagen.
          </p>
          <head xml:id="i-AuaHPmNYPEaRvn8rfJz29c" type="h2">
            Gör föräktenskaplig egendom, arv och gåva till enskild egendom
          </head>
          <p xml:id="i-Y6aDUFmJJE7viKnWvmg6dz">
            I princip gäller att vardera maken äger sin egendom och att all
            egendom vid en bodelning på grund av äktenskapsskillnad ska delas
            lika. Undantag härifrån är endast sådan egendom, som genom äktenskapsförord
            eller genom föreskrifter i testamente eller gåvobrev gjorts till
            enskild egendom. I Norge gäller att sådan egendom, som makarna
            innehade vid äktenskapets ingående samt egendom som erhållits
            genom arv eller gåvor, ska undantas vid bodelning på grund av
            äktenskapsskillnad, såvida inte makarna träffat annan överenskommelse
            genom äktenskapsförord.
          </p>
          <p xml:id="i-6fbtSjnRu7fBPbrwf6mWSf">
            Hälften av alla äktenskap slutar med skilsmässa. En följd av
            detta är också att antalet omgiften har ökat. Att göra föräktenskaplig
            egendom, arv och gåva till enskild egendom, såvida inte makarna
            genom äktenskapsförord avtalat annat, skulle öka friheten för
            par att själva bestämma över sitt eget äktenskap och vad som skulle
            följa av en skilsmässa.
          </p>
          <head xml:id="i-TxjpgMt2yTTRCX8381ixPs" type="h2">
            Framtidsfullmakter
          </head>
          <p xml:id="i-UBZ3Fkpa1x44HoXmwoLbAY">
            Den 1 juli 2017 infördes lagstiftning om framtidsfullmakter,
            något som Liberalerna länge verkat för. En framtidsfullmakt innebär
            att en enskild individ kan välja en person att företräda honom
            eller henne, om han eller hon senare i livet blir beslutsoförmögen.
          </p>
          <p xml:id="i-LcD81oHhNW5hi7RNJhyoqi">
            Även om ny lagstiftning är på plats finns det dock många olösta
            frågor. En sak som särskilt bör uppmärksammas är att den nya lagen
            inte ger möjlighet till framtidsfullmakter för åtgärder inom hälso-
            och sjukvård eller tandvård. Detta ställer till problem inte minst
            när en patient är i livets slutskede. Redan i utredningen Förmyndare
            och ställföreträdare för vuxna (SOU 2004:112) föreslogs att Sverige
            skulle införa ett livsslutsdirektiv, som i likhet med framtidsfullmakter
            ger möjlighet för den enskilde att på förhand uttrycka sin vilja
            om vad som ska hända i vissa situationer. Detta finns i Danmark
            och skulle ge ökat självbestämmande från patientens sida gällande
            åtgärder i livets slutskede, exempelvis i vilka lägen patienten
            uttryckt en tidigare önskan om att få avstå från eller avbryta
            livsuppehållande behandling.
          </p>
          <p xml:id="i-3Ns1MZesNddQJXUkZBSrtx">
            Utredningen om beslutsoförmögna personers ställning i vård, omsorg
            och forskning redovisade i sitt betänkande (SOU 2015:80) ett färdigt
            lagförslag som möjliggör för en framtidsfullmäktig att företräda
            den enskilde gentemot hälso- och sjukvården när denne inte längre
            har förmåga att själv ta ställning. En sådan bestämmelse skulle
            öka den enskildes självbestämmande inom hälso- och sjukvård och
            forskning.
          </p>
          <p xml:id="i-AZyrPD4H8DvPYfbsT6ED9a">
            Liberalerna anser att regeringen bör ta initiativ till förtydligande
            riktlinjer gällande gränsdragningen mellan omsorg och hälso- och
            sjukvård vad gäller framtidsfullmakter. Vidare behöver regeringen
            återkomma med lagförslag för hur framtidsfullmakter ska kunna
            användas även gällande hälso- och sjukvård samt tandvård, med
            beaktande av dessa frågors särskilda karaktär (som förhållandet
            till de grundläggande fri- och rättigheterna i regeringsformen,
            bl.a. vad gäller skyddet mot påtvingat kroppsligt ingrepp).
          </p>
          <p xml:id="i-GT3bC5Lf7v8SFXJfGyka15">
            Framtidsfullmakter ska enligt vår mening kunna registreras digitalt
            i ett nationellt register. Liberalerna anser att även framtidsfullmakter
            som upprättas på papper ska kunna lämnas in till detta register.
            När det i nästa steg införs möjlighet till framtidsfullmakter
            som omfattar åtgärder inom hälso- och sjukvård samt tandvård anser
            vi, av hänsyn till den enskildes rättssäkerhet, att sådana fullmakter
            måste ges in till det nationella registret för att vara giltiga.
            Av motsvarande rättssäkerhetsskäl ska framtidsfullmakter inte
            kunna äga giltighet för åtgärder inom hälso- och sjukvård eller
            tandvård utan föregående myndighetsbeslut om att framtidsfullmakten
            trätt i kraft. Den danska lagstiftningen på området kan tjäna
            till förebild för en framtida reglering.
          </p>
          <head xml:id="i-S93SHF6TNia5YgnBAJotfR" type="h2">
            Frivilligt testamentsregister
          </head>
          <p xml:id="i-7nB5mETkim2sbYPWGoMxwP">
            Enligt svensk lag ska ett testamente, för att vara giltigt, vara
            skriftligt samt bevittnat av två personer som inte är jäviga.
            Det är alltid det senast upprättade testamentet som är giltigt.
            Däremot behöver testamenten inte registreras hos någon offentlig
            myndighet.
          </p>
          <p xml:id="i-MUBnCgm7Q4PpvZ2EepNh2Z">
            Kammarkollegiet har påtalat att ett antal testamenten inte återfinns,
            och det förekommer situationer där ett testamente inte går att
            spåra därför att testatorn före sin bortgång inte berättat var
            det deponerats. Detta leder till rättsförluster för de tilltänkta
            arvtagarna, men också för testatorn vars sista vilja därigenom
            inte följs.
          </p>
          <p xml:id="i-88ETPeTLWuENZze53yhwU6">
            Liberalerna anser att det behöver inrättas ett frivilligt offentligt
            testamentsregister. Det skulle säkerställa att testamenten kan
            återfinnas och läggas till grund för bouppteckning, boutredning
            och arvskifte. Ett frivilligt offentligt testamentsregister har
            motsvarigheter i andra länder och skulle sannolikt för många människor
            innebära en ökad trygghet. Det är viktigt att registret är frivilligt,
            eftersom en regel om obligatorisk registrering annars skulle leda
            till att många testamenten skulle bli ogiltiga i onödan.
          </p>
          <p xml:id="i-B74FSjMchwdsBg5jAmed3R">
            Riksdagen har flera gånger uttalat att det finns goda skäl att
            införa en möjlighet att registrera testamenten. Även den dåvarande
            justitieministern meddelade 2016 i ett svar på en skriftlig fråga
            att han avsåg att ta initiativ till att frågan om testamentsregister
            på nytt övervägs inom Justitiedepartementet. Eftersom inga konkreta
            åtgärder redovisats fattade riksdagen våren 2019, med bifall till
            ett motionsyrkande från Liberalerna, beslut om ett tillkännagivande
            om att regeringen bör gå vidare med att se över möjligheten att
            registrera testamenten i ett register i offentlig regi.
          </p>
          <p xml:id="i-3h3PrFQkDrmv4pw1FSqG9o">
            Eftersom detta tillkännagivande har gjorts så pass nyligen avstår
            vi från att nu lägga ett formellt yrkande i samma ärende. Vi förväntar
            oss dock att regeringen i en nära framtid genomför den av riksdagen
            efterlysta översynen.
          </p>
          <p xml:id="i-PphR4vMAsQzoMzswXJUs28">
            Ett annat förekommande problem vid bouppteckning, som borde ses
            över i samband med att regeringen överser frågan om testamentsregister,
            är att efterlevande inte alltid har rätt att bli informerade om
            ansökning om boutredningsman begärts, och om en sådan ansökning
            dragits tillbaka. Lagstiftningen behöver ses över för att se till
            att de med arvsrätt alltid har rätt att bli meddelade när något
            avgörande hänt med deras fall.
          </p>
          <head xml:id="i-7pKZAten48VvK6kUN7xTvq" type="h2">
            Skärpta regler om förlust av arvsrätt
          </head>
          <p xml:id="i-PU3b9eUofiwGj2DH4QhA8G">
            I ärvdabalken finns en särskild regel om att den som uppsåtligt
            dödar en person förlorar sin rätt till arv efter personen. Även
            den som är medgärningsman, anstiftare eller medhjälpare förlorar
            rätten.
          </p>
          <p xml:id="i-NC1oDFHRkdg2feEc72p9L6">
            Däremot gäller denna regel inte vid försök till mord, ej heller
            vid stämpling eller förberedelse. Skälet är att förlust av arvsrätt
            endast inträffar i det fall brottet verkligen leder till att personen
            mister livet. Det finns dock fler situationer när det är stötande
            för rättsmedvetandet att gärningsmannens arvsrätt förblir intakt,
            till exempel när en person döms för stämpling för långt gångna
            mordplaner eller gärningar där ett mordförsök påbörjas men polis
            eller andra hinner avbryta gärningen innan offret mister livet.
            En förändring av lagstiftningen bör ske på denna punkt.
          </p>
          <head xml:id="i-KfJdLuxc7GYdP9vU2VejyP" type="h2">
            Elektronisk signatur av familjerättsliga dokument
          </head>
          <p xml:id="i-3uQ7qJSGosvzSBsYaTM8DU">
            I många familjerättsliga sammanhang är det fortfarande inte möjligt
            att upprätta handlingar, ge in ansökningar eller signera myndighetsdokument
            elektroniskt. Det är helt otillfredsställande att ett föråldrat
            regelverk gör att digitaliseringens möjligheter inte tas tillvara
            fullt ut. Digital registrering är snabbare, billigare, miljövänligare
            och ökar säkerheten i handläggningen.
          </p>
          <p xml:id="i-8qUwLviFagwYcJkhEtjthW">
            Liberalerna anser att det är självklart att ansökan om hindersprövning,
            registrering av äktenskapsförord, ingivande av faderskapsbekräftelse
            eller framtidsfullmakt och alla andra liknande familjerättsliga
            dokument som huvudregel ska göras elektroniskt. Vad gäller de
            dokument som kräver bevittning behövs särskilda lösningar för
            att säkerställa en fullgod elektronisk bevittning, men det är
            fullt möjligt att hitta rättssäkra tekniska lösningar för detta.
            Den registrering av testamenten i ett frivilligt testamentsregister
            som förespråkas på annat håll i denna motion ska till exempel
            givetvis kunna ske elektroniskt.
          </p>
          <p xml:id="i-9FhJbBedYkG8y5Mcyhkgrv">
            Även i fortsättningen ska det i alla sammanhang vara möjligt
            att upprätta dokument och göra ansökningar på papper. Det är dock
            viktigt att lagstiftaren markerar att digitalt är huvudregeln
            och att myndigheterna bör inrikta sitt arbete på att möjliggöra
            detta. Regeringen bör även göra en genomgripande översyn för att
            säkerställa att det familjerättsliga regelverket är anpassat till
            digitala lösningar.
          </p>
          <head xml:id="i-DCBEDhVt97T5v3w1SyBunq" type="h2">
            Överförmyndar-, godmans- och förvaltarsystemet
          </head>
          <p xml:id="i-QDH8XMJnch2W8AtdMviy23">
            Det behövs en bred reform av systemet med kommunala överförmyndare,
            gode män och förvaltare. Under en följd av år har det med jämna
            mellanrum uppdagats brister i tillsynen av hur gode män och förvaltare
            sköter sina uppdrag. Det kan även ifrågasättas om strukturen för
            granskning av gode män och förvaltarna innan de förordnas, och
            för att upphäva deras förordnanden om de i efterhand visar sig
            olämpliga för sitt uppdrag, fungerar tillräckligt väl.
          </p>
          <p xml:id="i-PSnBeKFvL4absvXDUmtvV4">
            Den som inte själv kan sköta sina egna ekonomiska och rättsliga
            angelägenheter har rätt att få en ställföreträdare, en god man,
            utsedd. Det är ett frivilligt uppdrag som förordnas av tingsrätter
            och kommunernas överförmyndare. Sju länsstyrelser har i sin tur
            i uppdrag att granska de kommunala överförmyndarnas granskningsverksamhet.
          </p>
          <p xml:id="i-AnU3hei2cehURxHk6hmtCV">
            Det finns brister i systemet som det är utformat idag. Medierna
            uppmärksammar inte sällan gode män som har misskött sina uppdrag.
            Länsstyrelserna riktar löpande allvarlig kritik mot kommunernas
            överförmynderiverksamhet, utan att dessa som en konsekvens synes
            bättra sig. Kommunernas granskning av de gode männen är ofta långsam
            och otillräcklig.
          </p>
          <p xml:id="i-FzRxUgEzKL5qotwRBcjpxj">
            Många kommuner har problem med rekryteringen av gode män. Samtidigt
            ökar kraven på de gode männens redovisning: uppdraget, som är
            frivilligt, blir mer och mer komplicerat och tidskrävande. Man
            arbetar ensamt och kan i möten med sina uppdragsgivare utsättas
            för risker. Ersättningen är låg och har inte höjts i takt med
            lönestegringen. Om en ställföreträdare går bort eller hastigt
            lämnar uppdraget finns ingen annan backup än anhöriga. Det behövs
            därför en översyn med syfte att göra det mer lockande att ta sig
            an uppdraget som ställföreträdare.
          </p>
          <p xml:id="i-AyKn9CB19VBXG7fGMdxN86">
            Riksrevisionen kom 2017 med en mycket tydlig rapport om godmanssystemets
            allvarliga brister (”Tillsyn av ställföreträdare och överförmyndare
            – Statens bristande ansvar för samhällets mest utsatta”, RiR 2017:33).
            Riksdagen beslutade därefter genom ett tillkännagivande att regeringen
            måste ta itu med en modernisering av lagstiftningen. Regeringen
            tillsatte därför juni 2019 en utredning med detta syfte. Tyvärr
            är inte utredningsdirektiven tillräckliga för att se över systemet
            i den mån som vi efterfrågar.
          </p>
          <p xml:id="i-2obNrhpjWJkSj3h7jVTUGd">
            Förra året motionerade Liberalerna om att den pågående utredningen
            skulle få tilläggsdirektiv. Tyvärr är detta för sent nu, varpå
            vi efterfrågar en ny utredning efter att nuvarande utredning presenteras
            2021.
          </p>
          <p xml:id="i-GZAkUYaP24rDfAHNeHub1C">
            Enligt riksdagens utredningstjänst hade 18 kommuner kommunalt
            anställda ställföreträdare 2019, detta trots att uppdraget enligt
            lagstiftningen är individuellt. 47 kommuner köpte ställföreträdartjänster
            från privata företag. Flera av dessa kommuner har inte på något
            grundligt sätt utrett lagrummet för att tillsätta bolagsanställda
            eller kommunala tjänstemän som ställföreträdare. Och när kommuner
            har gjort utredningar så konstaterar man att rättsläget är osäkert.
          </p>
          <p xml:id="i-VcaJNmF5MT4oEPmW4n3PMi">
            Att godmanskap är ett uppdrag för frivilliga har ibland sina
            fördelar. Den frivilliga gode mannen kan genom personligt engagemang
            göra mer för en person än vad som skulle kunna förväntas av en
            yrkesperson. Det har också sina nackdelar. En är att likvärdigheten
            i stöd till huvudmännen är ojämn. Och, desto allvarligare, det
            är svårt att hitta frivilliga som vill ta på sig ställföreträdarskap
            av en mer krävande natur, till exempel stöd för psykiskt sjuka.
          </p>
          <p xml:id="i-WCWePK8RTNgvNajqrh494e">
            Bristerna i ställföreträdarsystemet har varit kända i många år.
            Länsstyrelserna är konsekvent kritiska i sina granskningar, statliga
            utredningar påtalar med jämna mellanrum allvarliga brister i systemet,
            medierna avslöjar återkommande grava fall av vanskötsel.
          </p>
          <p xml:id="i-149E73CzkTwjrH8YuVkdiM">
            Regeringen har svarat med en gradvis skärpning i kontrollen av
            gode män. Den frivilliga gode mannen blir förlagd med vite om
            hen inte rapporterar rätt och i rätt tid. Detaljnivån i rapporteringen
            ökar, och digitala banktjänster och legitimationer för olika förvaltningar
            gör arbetet mer krävande att utföra.
          </p>
          <p xml:id="i-ETVJyRVwQnDAazHLGry4La">
            Människor lägger samtidigt mindre tid på frivilliguppdrag, och
            mer tid på arbete. Högre krav på de frivilliga, samtidigt som
            antalet frivilliga minskar, håller inte. Även om kommuner kan
            upprätta gemensamma förvaltningar så kan man inte matcha behovet
            av frivilliga ställföreträdare mot hur många det finns. De som
            allra mest behöver en ställföreträdare får ingen.
          </p>
          <p xml:id="i-89dh2tbyut6SxyHaX5T3x6">
            Ensamkommande får skyndsamt en god man utsedd, medan det först
            långt senare i asylprocessen utses en särskilt förordnad vårdnadshavare.
            Detta leder till att många ensamkommande under lång tid saknar
            någon vuxen som tar på sig en föräldraroll i föräldrarnas frånvaro.
            Rollen som god man är avgränsad till att bevaka barnets intressen
            i främst juridiska och ekonomiska frågor. Frågan är om det inte
            borde finnas en särskild form av utökat godmanskap eller interimistiskt
            vårdnadshavarskap för barn och ungdomar i denna situation.
          </p>
          <p xml:id="i-PkNaSwL9uTyjDok7eRgP3X">
            Liberalerna anser att regeringen har varit alltför försiktig
            i sitt utredningsdirektiv av ställföreträdarväsendet samtidigt
            som den lämnar utrymme åt utredaren att komma med skarpa förslag.
            Vi ställer följande krav på den nya lagstiftningen och förvaltningen
            av ställföreträdarsystemet. Detta bör tas in i den nya utredning
            som bör tillsättas så snart som möjligt.
          </p>
          <list xml:id="i-5JvLG8VEuRwTRXCMC1vXyh" style="ul">
            <item xml:id="i-4Ktu3wS7pNeNDvrzQoxcM3">
              Att upprättandet av och villkoren för de kommunala förvaltningsenheter
              vars anställda är ställföreträdare i svårrekryterade fall förtydligas.
            </item>
            <item xml:id="i-CNovpT3EyAmAvcbouUTGED">
              Att upphandling av och villkoren för de kommunala förvaltningsenheter
              vars anställda är ställföreträdare i svårrekryterade fall förtydligas.
            </item>
            <item xml:id="i-4VBUtF3mUFN4BUg6FMVRtb">
              Att upphandling av ställföreträdare från idéburna organisationer
              och det privata näringslivet också ska vara ett möjligt sätt att
              tillgodose behovet av ställföreträdare. Lagrummet för detta måste
              förtydligas.
            </item>
            <item xml:id="i-Fo4qDTs9kBKiuf3cughHBE">
              Att en nationell tillsynsmyndighet inrättas. Det har tidigare
              föreslagits att en av länsstyrelserna ska få ett nationellt samordningsuppdrag.
              Detta är i vår mening otillräckligt. En nationell myndighet som
              utfärdar gemensamma och likvärdiga rapporteringskrav för ställföreträdare
              i hela landet behövs.
            </item>
          </list>
          <p xml:id="i-VDmvtXtE1UDcfsyYgrAKww">
            Den nationella myndigheten bör också få ett uppdrag att föra
            offentlig statistik. Ingen har idag ett tydligt ansvar för detta.
            Öppna jämförelser av kommunernas handläggningstakt och kvalitet
            gör det möjligt för kommunerna att uppmärksamma brister och att
            utveckla verksamheten när det behövs.
          </p>
          <p xml:id="i-R7nYQc4tzjfbSye1D3Et94">
            Ett nationellt ställföreträdarregister måste upprättas så att
            överförmyndar-förvaltningarna kan sortera bort ställföreträdare
            som visat sig olämpliga för uppdraget i någon annan kommun än
            den egna.
          </p>
          <p xml:id="i-Ej1hD8UuSWwY6sYCfoJaop">
            Frågan om en särskild form av utökat godmanskap eller interimistiskt
            vårdnads-havarskap för ensamkommande barn och ungdomar bör utredas.
          </p>
          <p xml:id="i-AyxS6MoPYZgadEzpLnjJYu">
            Personer som inte kan sköta sina angelägenheter har rätt till
            ett väl fungerande och rättssäkert system. Därför lägger Liberalerna
            här fram ovanstående riktlinjer för en bred reform av ställföreträdarsystemet.
          </p>
          <head xml:id="i-QZt5hd7Bs6Ne4r91uyMGKH" type="h2">
            Liberal konsumentpolitik och politik mot överskuldsättning
          </head>
          <p xml:id="i-Q2JYqRLJVoKEFz7KVBMm18">
            Den liberala synen på konsumentpolitiken är att individen ska
            ha makt och möjlighet att fatta välgrundade beslut utifrån sina
            egna önskemål. Inget annat samhällssystem än den fria marknadsekonomin,
            med tydliga spelregler och fungerande konkurrens, ger möjlighet
            till detta.
          </p>
          <p xml:id="i-MFu9442KX5Ey26Pz2Kijm6">
            För att konsumenten ska ha möjlighet att utöva sin konsumentmakt
            krävs också kunskap samt en fri och öppen granskning där marknadsaktörer
            granskas så att oseriösa företag kan avslöjas. Det förutsätter
            i sin tur att konsumenterna har god tillgång till information.
            Staten ska ge konsumenterna goda möjligheter att göra sina egna
            val och vara medvetna om konsekvenserna av dem, men staten ska
            däremot inte bestämma vilka val som konsumenterna ska göra.
          </p>
          <p xml:id="i-JKVV65cwBNuG4om4gCStcz">
            Konsumentpolitiken griper in i många andra områden, från konkurrenspolitik
            och företagarfrågor till miljö- och hållbarhetsfrågor. Alla dessa
            dimensioner behöver vara närvarande i konsumentpolitiken, men
            konsumentpolitiken kan inte reduceras till att enbart vara funktioner
            av dem. Det som motiverar en särskild konsumentpolitik, nu och
            i framtiden, är att möjliggöra för konsumenter att agera självständigt
            och ta egna beslut på en öppen marknad.
          </p>
          <p xml:id="i-SqkcjsGjeKBXzyBnZ1gtxD">
            Coronapandemin har tyvärr medfört att fler privatpersoner hamnat
            i en ekonomisk knipa där tidigare skulder växt sig för stora.
            Höga bolån, i kombination med konsumtionslån och snabba högräntelån
            med ofta vårdslös kreditgivning, gör att det finns en överhängande
            risk för att allt fler hushåll hamnar i en skuldfälla de inte
            kan ta sig ur. Trots att konsumtionen totalt gick ned under 2020
            så ökade konsumtionslånen och den samlade skulden i december 2020
            var 260 miljarder kronor, exklusive snabblån och smslån.
          </p>
          <p xml:id="i-9dCiJkPaWth61eJ8PRpefW">
            Liberalerna vill se en samlad politik mot skuldfällorna. Det
            är möjligt att hitta ett sätt att bibehålla människors rätt att
            göra fira val, samtidigt som vi motverkar personliga konkurser
            och gör förbättrar skuldsaneringssystemet.
          </p>
          <head xml:id="i-MTzczzgvnq354JjCbe2E2v" type="h2">
            Det konsumentpolitiska målet
          </head>
          <p xml:id="i-4AJYUhug79c6bF3RAcTDan">
            Det finns en tydlig skillnad mellan den liberala konsumentpolitiken
            och den mer kollektivistiska syn som regeringen ger uttryck för.
            Det nuvarande konsumentpolitiska målet skiljer sig från det som
            gällde under den tid då Liberalerna hade regeringsansvar för konsumentpolitiken
            på så sätt att alla hänvisningar till den enskilda konsumenten
            och hennes konsumentmakt har tagits bort.
          </p>
          <p xml:id="i-2fUnkrNNcCU7aFfAPdqjAj">
            Det nu gällande målet för konsumentpolitiken handlar om väl fungerande
            konsumentmarknader och en miljömässigt, socialt och ekonomiskt
            hållbar konsumtion. Det konsumentpolitiska mål som fastställdes
            under den tid då Liberalerna ansvarade för konsumentpolitiken
            gick ut på att konsumenterna ska ha makt och möjlighet att göra
            aktiva val.
          </p>
          <p xml:id="i-Ps7W47rzeFLGAJ5FrFCgyH">
            Skillnaden i synsätt får konsekvenser för den politik som förs.
            Vi liberaler vill stärka den enskilda människans ställning på
            marknaden, och den enskilda människans möjligheter att fatta upplysta
            beslut utifrån sina egna prioriteringar. Med det nuvarande konsumentpolitiska
            målet reduceras politikområdet i stället till att bli ett miljö-
            och hållbarhetspolitiskt instrument för att få konsumenter att
            fatta ett visst beslut.
          </p>
          <p xml:id="i-MfGcnFKpJszkB5oAe9qfrs">
            Naturligtvis är hållbarhetsdimensionen högst närvarande i konsumentpolitiken
            liksom i andra delar av samhället. Men det som motiverar att konsumentfrågorna
            är ett eget politikområde är konsumentmakten och konsumentens
            ställning – annars hade lika gärna marknadstillsynen kunnat ses
            som en del av näringspolitiken och hållbarhetsfrågorna som en
            del av t.ex. miljöpolitiken.
          </p>
          <p xml:id="i-EiVqkThGja79gH42Wr1xfF">
            Vi anser därför att regeringen bör återkomma till riksdagen med
            ett förslag till nytt konsumentpolitiskt mål som tar sin utgångspunkt
            i konsumentmakten.
          </p>
          <head xml:id="i-SZ18wNR91d2gBPTZSgxSJr" type="h2">
            Konsumentens rättigheter på nätet
          </head>
          <p xml:id="i-RbKnjiDBbXFjDV6j3oH2wt">
            Som konsumenter utför vi allt större del av våra inköp via nätet.
            Näthandeln innebär stora fördelar för konsumenten, exempelvis
            ett större utbud och bättre möjlighet att jämföra priser. Men
            den snabbt ökande andelen inköp via nätet gör också att konsumenterna
            lämnar ifrån sig allt mer uppgifter om sig själva och sina konsumtionsmönster,
            uppgifter som är mycket eftertraktad information för företagen.
            En omfattande vidareförsäljning av sådan information sker mellan
            företag på ett sätt som är omöjligt för konsumenterna själva att
            överblicka. Sammantagen ger denna information mycket stora möjligheter
            att kartlägga individers liv och tillvaro.
          </p>
          <p xml:id="i-5M75bc9m1T5LRKFFJfKnTE">
            Många företag som tillhandahåller gratistjänster på nätet begär
            i utbyte, tillgång till information om vad konsumenterna gör.
            Detta får stora följder för den enskildes integritet. Företag
            som erbjuder kostnadsfria e-post-konton kan till exempel i gengäld
            skanna innehållet i den post som skickas till eller från kontot,
            för att på så sätt anpassa den reklam som visas för konsumenten.
            Samma sak gäller många sociala nätverkstjänster. För att ansluta
            sig till sådana tjänster måste den enskilde lämna sitt samtycke
            till detta, men de flesta konsumenter har ingen chans att överblicka
            vilken information som lagras om dem, och hur den sprids vidare.
            Detta skapar en väsentlig obalans i relationen mellan företagen
            och den enskilde konsumenten.
          </p>
          <p xml:id="i-UuHvhvKrP98QKXPKvkCXUC">
            Liberalerna anser att konsumenters integritetsskydd behöver förstärkas.
            Lagstiftningen behöver förtydligas så att konsumenterna får ett
            fullgott skydd för sina personuppgifter vid näthandel. Företag
            behöver givetvis kunna spara uppgifter om sina kunder, men det
            behövs ett starkare skydd vad gäller vilken typ av uppgifter som
            får sparas och hur länge detta får ske utan att konsumenten förnyar
            sitt medgivande.
          </p>
          <p xml:id="i-S2hqFmMAfaXAuDoF717Z4q">
            Vi anser att lagstiftningen behöver skärpas så att konsumenter
            får tydligare insyn i vilka uppgifter om dem som lagras, och hur
            den används. De behöver också få bättre möjlighet att få dem raderade
            i samband med att de säger upp tjänsten i fråga. Särskilt viktigt
            är detta när det gäller integritetskänslig information som innehåll
            i e-post och meddelanden på sociala nätverk.
          </p>
          <p xml:id="i-TH7AGCJhvzh3G9L6rvh3M3">
            Konsumentskyddet för barn behöver också förbättras när det gäller
            nättjänster. På nätet förekommer mycket marknadsföring direkt
            riktad till barn som inte hade varit möjlig i andra medier, bland
            annat i så kallade freemium-tjänster (det vill säga bastjänster
            utan särskild kostnad). Skyddet mot marknadsföring direkt till
            barn på nätet behöver förbättras, och Sverige bör också arbeta
            på den europeiska och internationella arenan för detta.
          </p>
          <head xml:id="i-5vn5wkryHpGAQREKv9W5DC" type="h2">
            Konsumentvägledning
          </head>
          <p xml:id="i-WDQDN6idCgQMqWkzr7FMn4">
            Den nationella konsumentupplysningen ”Hallå konsument” har nu
            varit i drift hos Konsumentverket i ett antal år. Det var Liberalernas
            konsumentminister Birgitta Ohlsson som under Alliansregeringen
            tillsatte den utredning som ledde till att Hallå konsument startades.
            Det är viktigt att denna upplysningstjänst fungerar som en förstärkning
            av det totala utbudet av konsumentvägledning i Sverige. I de flesta
            kommuner finns lokal vägledning som fyller en värdefull funktion
            och som också når ut till andra konsumentgrupper än de som aktivt
            söker upp Konsumentverkets upplysningstjänst. På olika håll anlitas
            också enskilda utförare för vägledning.
          </p>
          <p xml:id="i-HSk7uhrFGTtFVn6g8sg4Z5">
            Det är angeläget att fortsätta arbeta för att utveckla metoder
            att nå ut med konsumentvägledning till alla konsumenter och att
            det finns tillgång till information på olika språk. Vägledning
            behöver också vara tillgänglig för personer med olika former av
            funktionsnedsättning.
          </p>
          <head xml:id="i-FDXfxf9FN5kVaa9epDztDt" type="h2">
            Stärkt konsumentmakt för personer med funktionsnedsättning
          </head>
          <p xml:id="i-86eVKYL1sp3eDzDJ9q2NUA">
            Personer med funktionsnedsättning har ofta sämre möjligheter
            än andra att utöva sin konsumentmakt. Det kan handla om bristande
            fysisk tillgänglighet i butikslokaler, men det handlar lika mycket
            om att viktig konsumentinformation inte är åtkomlig via kanaler
            som alla kan använda sig av. Ny teknik, ökad kunskap och vanlig
            eftertanke är alla faktorer som behövs för att åstadkomma en positiv
            förändring.
          </p>
          <p xml:id="i-KbnNiGUnBFTp73zDS3TtUS">
            Liberalerna vill höja ambitionerna inom den statliga funktionshinderspolitiken,
            och detta syns också på konsumentpolitikens område. Vi vill att
            Konsumentverket får ett utökat och breddat uppdrag att stärka
            konsumentmakten för personer med funktionsnedsättning. För undvikande
            av missförstånd vill vi understryka att yrkandet i denna motion
            avser det formella regeringsuppdraget.
          </p>
          <head xml:id="i-WjG2Gpmkeny5111uLbHrTk" type="h2">
            Oseriösa förmedlingstjänster
          </head>
          <p xml:id="i-SVzceWiWU8wsTU5n4ifXQ5">
            Konsumenter nyttjar mer än tidigare förmedlingstjänster för köp
            av tjänster och varor, många gånger utan att vara medvetna om
            vilken näringsidkare de i slutänden ingår ett avtal med. Förekomsten
            av förmedlingstjänster har blivit särskilt vanliga när det till
            exempel kommer till köp av resor och hantverkstjänster via sökmotorer
            på internet. Ett exempel är de olika söktjänster för resor som
            länkar konsumenter till en resebyrå som i sin tur förmedlar flygresor
            hos flygbolag – många gånger utan att ha kontrollerat om de flygbolag
            som de förmedlar tjänster hos är seriösa näringsidkare.
          </p>
          <p xml:id="i-EfcgfsuzYc6UGXP2CeuSzq">
            Liberalerna anser att utvecklingen av förmedlingstjänster ger
            välkomna möjligheter för konsumenterna. Genom förmedlingstjänster
            stärks valfriheten att ge fler alternativ för konsumenter att
            välja mellan. Men när branscher blir alltmer populära medför det
            även att oseriösa aktörer ger sig in i marknaden och utnyttjar
            konsumenter. Särskilt konsumentens utsatthet vid användandet av
            förmedlingstjänster på internet måste tas på större allvar.
          </p>
          <p xml:id="i-7sfa9Y7dkdjQrmz4kYkWt7">
            Därför anser Liberalerna att regeringen snarast bör tillsätta
            en utredning som ska se över hur man kan motverka oseriösa aktörer
            inom förmedlingsbranschen och hur man kan stärka konsumenters
            ställning när dessa blir utnyttjade av oseriösa aktörer.
          </p>
          <head xml:id="i-GtsmmWHU3Lv5Cd83h3nkdh" type="h2">
            Ursprungsmärkning
          </head>
          <p xml:id="i-PvKyVRyR86PvtuLMA4rAdG">
            Konsumentens rätt till information ska vara en ledtråd i hela
            processen från produktion till konsumtion. Bättre europeiska regler
            om ursprungsmärkning av fler livsmedelstyper gör det lättare för
            konsumenten att göra informerade val och därmed t.ex. välja livsmedel
            utifrån djurhållningsregler eller miljömässiga kriterier.
          </p>
          <p xml:id="i-NVwHb7Qks3JjM5LVXE9zgW">
            Det är dock mycket viktigt att bestämmelser om ursprungsmärkning
            hänger ihop med fungerande system för tillsyn och kontroll. Ur
            konsumentens synpunkt är ett märkningssystem som inte går att
            lita på ännu sämre än inget märkningssystem alls.
          </p>
          <head xml:id="i-Cw3iehEJQQkgaoC6Xr1kMc" type="h2">
            Europeisk konsumentlagstiftning
          </head>
          <p xml:id="i-GP434XA8FDncWPW4aiVMfP">
            Liberalerna slår vakt om att konsumenter ska ha en stark ställning
            lokalt, nationellt och i EU. På EU:s inre marknad gynnar det konsumenterna
            om handel med varor och tjänster sker utan hinder över gränserna.
            Vi vill ha en stark och gemensam konsumentlagstiftning så att
            konsumenterna kan känna sig trygga i hela EU. Men detta ställer
            också krav på gemensamt arbete med produktsäkerhet och fortsatt
            harmonisering av konsumentskyddet på en hög nivå. Regeringen bör
            driva på för detta i EU-samarbetet. I pandemins spår ser vi att
            delar av den gemensamma konsumentlagstiftningen behöver ses över,
            inte minst när det gäller paketresor inom resebranschen.
          </p>
          <head xml:id="i-G43XBF8DmJ1eFByyTy8cZv" type="h2">
            Förbättra möjligheten till en lyckad skuldsanering
          </head>
          <p xml:id="i-W77bBLFYyCUq6WaG4mGGzf">
            Människor som sitter fast i en skuldfälla måste få möjlighet
            att ta sig ur den. Reformeringen av skuldsaneringslagen för några
            år sedan är en viss förbättring, men mer behöver göras.
          </p>
          <p xml:id="i-B3fttjCPTaduGPL5SjDmBp">
            Vi anser att huvudprincipen ska vara att den som beviljas skuldsanering
            får en betalningsplan på tre år. Detta är ett bättre alternativ
            än den nu gällande modellen med fem års betalningsplan med inslag
            av betalningsfria månader.
          </p>
          <p xml:id="i-R5rVbrktgFEw84wV2c6sxk">
            Privatpersoner som genomgått skuldsanering ska, i likhet med
            företagare, bli av med betalningsanmärkningen samma dag som skuldsaneringen
            är avslutad. Personer som inte kvalificerar sig för skuldsanering
            ska ändå kunna få utökad hjälp jämfört med i dag, till exempel
            genom att kommunernas budget- och skuldrådgivare aktivt medverkar
            till att upprätta skuldplaner för avbetalning.
          </p>
          <p xml:id="i-VwV5YW18rSFWwj9HCY8JV9">
            För att se till att chanserna är så goda som möjligt att en skuldsanering
            lyckas är det viktigt att kraven är hållbara. Idag är det olika
            normer som gäller för levnadsstandard under ekonomiskt bistånd,
            löneutmätning och skuldsanering. Detta kan exempelvis visa sig
            i att de på ekonomiskt bistånd har rätt att betala för fritidsaktiviteters
            för barn, men inte den som löneutmätts. I en kommande översyn
            av lagstiftningen kring skuldsanering borde frågan om gemensam
            norm för dessa situationer utredas. Möjligheten att få räntestopp
            vid skuldsanering borde också bli större. Spelpaus ska alltid
            ingå i skuldsanering.
          </p>
          <p xml:id="i-Q1Bcfsh1JwRKx67GQVXxVD">
            För att förbättra möjligheten till en lyckad skuldsanering föreslår
            vi att regeringen tillsätter en utredning för att förbättra dagens
            system i linje med de förslag som vi lyft i denna motion.
          </p>
          <head xml:id="i-RiY8XUwdWDqCTLntBKunLW" type="h2">
            Motverka oseriös kreditgivning, överskuldsättning samt stärk
            konsumentens information vid konsumtionslån
          </head>
          <p xml:id="i-28pF9ZPcrykbPgja3eiZYr">
            Allt fler svenskar lånar till konsumtion och svenskarnas skulder
            hos Kronofogden för antalet obetalda konsumtionslån ökar kraftigt.
            Bland unga har både konsumtionslånen och begäran om skuldsanering
            ökat. Mellan 2019 och 2020 ökade andelen mellan 18 och 30 år som
            ansökt om skuldsanering med 124 %. Näthandel och olika betaltjänster
            har gjort det enklare att handla på kredit än tidigare. När en
            låntagare ansöker om flera krediter under en kort period finns
            det risk för att en lucka i informationsflödet uppstår som gör
            att långivarna inte alltid ser pågående ärenden hos andra långivare.
            Informationen till såväl långivarna som låntagarna behöver stärkas.
            För att kreditgivare ska kunna göra en korrekt bedömning av låntagarens
            kreditvärdighet behöver dessa ha tillgång till samlad information
            om låntagarens skulder och krediter samt fodringar via inkasso.
            Även den enskilde bör på ett lätt sätt kunna få tillgång till
            aktuell skuld hos samtliga långivare inklusive inkasso samt en
            samlad bild över sin skuldsituation
          </p>
          <p xml:id="i-PDRP1ukGVhusLuardVB6rV">
            Snabblån är lån med kort löptid och hög ränta. Tidigare kunde
            de effektiva räntorna ligga långt över 100 procent men i och med
            det räntetak för högkostnadskrediter som infördes 2018 så begränsas
            räntorna till 40 %. Snabblån är ett särskilt stort problem i samband
            med nätcasinon, vars reklam dominerar reklamflödet i många medier.
            Möjligheten att erbjuda spel på kredit eller faktura behöver begränsas
            ytterligare.
          </p>
          <p xml:id="i-SLHj322YZxM6kMhLsCMPJr">
            Ur liberal synpunkt är det viktigt att slå fast att statlig reglering
            som innebär begränsningar av rätten att ta ekonomiska beslut bara
            ska övervägas om det är absolut nödvändigt. Med tanke på vilka
            stora skadeverkningar oseriös långivning får på människors privatekonomi
            har vi dock kommit till den punkt där detta måste prövas. En bred
            översyn av hur överskuldsättning kan motverkas och konsumenternas
            information behövs.
          </p>
          <p xml:id="i-X5Nsi9MVfmjuhrxEZd9tJ6">
            Den enskilde har alltid ett ansvar för sina ekonomiska beslut.
            Den som har tagit ett lån ska normalt också förväntas betala tillbaka
            skulden. Däremot är det inte givet att kreditgivare ska kunna
            använda sig av statens tvångsmakt för att begära myndighetshjälp
            i att driva in skulder för lån som beviljats på oseriösa grunder.
          </p>
          <p xml:id="i-URq3uxQAPuLwLdtQQfYBnE">
            Liberalerna anser att oseriösa kreditgivares möjligheter att
            vända sig till Kronofogden kraftigt måste begränsas. Den statliga
            tvångsmakt som ligger i Kronofogdens myndighetsutövning ska inte
            missbrukas av oseriösa aktörer. En möjlighet skulle kunna vara
            att den kreditgivare som ansöker om betalnings-föreläggande på
            grund av obetalda krediter får utökat ansvar att även lämna in
            dokumentation över den kreditprövning som gjorts. Om Kronofogden
            finner att kreditprövningen inte följer god kreditgivningssed
            ska i så fall Kronofogden inte medverka till att driva in skulden.
            Även andra möjligheter att strama upp regelverket bör övervägas.
            Jämfört med många andra EU-länder är det billigt för kreditgivaren
            att driva in skulden via Kronofogden. Denna kostnadsfördelning
            bör ses över.
          </p>
          <p xml:id="i-B2jaXKMZ7XTaueWktnkCpn">
            Vidare bör en översyn göras av den civilrättsliga och straffrättsliga
            bestämmelsen om ocker. I lagens mening innebär ocker att en person
            använder sig av ”annans trångmål, oförstånd, lättsinne eller beroende
            ställning till att utverka en förmån för sig själv som står i
            uppenbart missförhållande till vederlaget”. Avtalsförhållanden
            som innebär ocker blir civilrättsligt ogiltiga, och det finns
            också en motsvarande bestämmelse i brottsbalken.
          </p>
          <p xml:id="i-5VAHgjwKoMNeMmt2wBJWFb">
            Lagstiftningen mot ocker är av mycket gammalt ursprung och är
            svår att tillämpa på dagens kreditmarknad. I rättsfallet NJA 1995
            s. 430 uttalade Högsta domstolen att den effektiva räntan inte
            är ett lämpligt mått på om en näringsidkare gjort sig skyldig
            till ocker. I stället ska en samlad bedömning göras av räntan
            och lånevillkoren i övrigt.
          </p>
          <p xml:id="i-Shwrj8PMD3RrxxQDUdSndh">
            Det är uppenbart att dagens regler inte ger tillräckliga möjligheter
            att ingripa mot de företag som bedriver kreditgivning på ett direkt
            oansvarigt sätt. Lån och krediter är inte i sig något som måste
            motverkas. Däremot finns det ingen anledning att hålla de företag
            om ryggen som har som affärsidé att utnyttja luckor i regelverket
            och bedriva vårdslös kreditgivning som driver människor in i en
            skuldfälla. Därför anses Liberalerna att en bred översyn av hur
            överskuldsättning kan motverkas och konsumenternas information
            kan stärkas bör tillsättas.
          </p>
          <head xml:id="i-Sk7YdNJJTsvMYJrPeka23y" type="h2">
            Kreditförbudet vid lotteriförsäljning
          </head>
          <p xml:id="i-VSF1tL9iG6Vrd9xtnP5PfK">
            Huvudregeln är att det inte är tillåtet att sälja lotter på kredit.
            Dock finns ett visst utrymme för Lotteriinspektionen att i synnerliga
            fall bevilja undantag från förbudet, om det handlar om försäljning
            mot faktura gällande så kallande rikslotterier.
          </p>
          <p xml:id="i-8aQi4X4RMrrmdn8iy72wRU">
            Rätten att bevilja undantag infördes i en proposition från den
            dåvarande socialdemokratiska regeringen (prop. 2004/05:3). I förarbetena
            till bestämmelsen anförde regeringen bland annat att så kallade
            rikslotteriers försäljning av lotter mot faktura snarast framstod
            som ett alternativt betalningssätt än ett sätt att göra det möjligt
            för den som inte har råd att ändå spela. Försäljningsmetoden ansågs
            inte heller innebära en risk för spelmissbruk. Bedömningen var
            att det i stället rörde sig om en lösning som var praktisk och
            ekonomisk för både anordnaren och lottköparen. Risken för ett
            upprepat och ett oplanerat spelande framstod enligt den socialdemokratiska
            regeringen som i det närmaste utesluten.
          </p>
          <p xml:id="i-DQUopXLGTfJWSazz6DqmLL">
            Det har därefter framkommit att ett rikslotteri som är direkt
            knutet till ett politiskt parti i stor skala och med offensiv
            marknadsföring säljer lotter till redan skuldsatta personer. Sedan
            2014 har detta partilotteri gått till Kronofogden för att driva
            in skulder från cirka 8 000 personer. I nästan 2 000 fall har
            den obetalda krediten lett till betalningsanmärkning för den enskilde.
            Nästan 100 personer har visat sig få köpa nya lotter på kredit
            trots att de redan hamnat hos Kronofogden för att de inte betalat
            för tidigare lotter.
          </p>
          <p xml:id="i-DwP1EwzLPidDhVmzV9uVFX">
            Det står klart att den nuvarande lagstiftningen om kredit vid
            lotteriförsäljning inte fungerar effektivt. Även här utnyttjas
            luckor i lagstiftningen på ett oseriöst sätt, vilket drabbar enskilda
            vars skuldsättning fördjupas.
          </p>
          <head xml:id="i-6UNRxuxyBPwq8qHXUFd9gg" type="h2">
            Falska konkurser
          </head>
          <p xml:id="i-9sDfjc7i4vQsRv8jFwSTfW">
            I dag saknas ett effektivt skydd mot att en person utsätts för
            en falsk ansökan om konkurs, därför att någon annan gentemot myndigheterna
            utger sig för att vara personen i fråga. Ett uppmärksammat fall
            inträffade när en framträdande företrädare i näringslivet utsattes
            för en id-kapning och därefter blev försatt i konkurs. Eftersom
            den som är försatt i konkurs inte får ha ledande befattningar
            i företag ledde detta till att personen även blev avregistrerad
            som verkställande direktör och styrelseledamot i stora och börsnoterade
            företag.
          </p>
          <p xml:id="i-LNVu2Gy2JJHZ3s1uv21RkP">
            Såväl tingsrätten, som beslutar om konkurs, och Bolagsverket,
            som ansvarar för registerhållningen av personer med ledande företagsuppdrag,
            behandlade detta som ett rent blankettärende och verkställde åtgärderna
            i enlighet med gällande regler. Konkursbeslutet överklagades av
            den drabbade och besluten hävdes snabbt, men de potentiella skadorna
            för både personen själv och det börsnoterade företaget var mycket
            stora.
          </p>
          <p xml:id="i-3F3DQBC3GiECT2MKrXeDdC">
            Enligt konkurslagen ska tingsrätten fatta ett beslut om konkurs
            om ansökan kommer från gäldenären själv. Detta gäller oavsett
            om det är en fysisk eller juridisk person. För fysisk person krävs
            endast en undertecknad ansökan och ett utdrag ur folkbokföringen,
            något som vem som helst kan beställa. För juridisk person, såsom
            aktiebolag, krävs inte dokumentation i form av exempelvis styrelseprotokoll
            eller stämmobeslut. Domstolen ska endast göra en närmare granskning
            om det finns särskilda skäl. Inga krav ställa på att den sökande
            ska legitimera sig.
          </p>
          <p xml:id="i-QBVjfotttUXzMTax3L4Xkw">
            I lagen saknas uttryckliga regler för vem som är behörig att
            ansöka om att försätta en bostadsrättsförening i konkurs, något
            kan medföra stora problem av ekonomisk natur för bostadsrättsinnehavarna.
            Om en bostadsrättsförening felaktigt försätts i konkurs blir samtliga
            bostadsrättshavares andelar i föreningen värdelösa och lägenheterna
            betraktas som hyresrätter i konkursboet, med de följder detta
            får för de boendes privatekonomi.
          </p>
          <p xml:id="i-7SveR2F7721YZtefNtEJ7s">
            Ett felaktigt konkursbeslut kan få förödande följder. Förutom
            den rena förtroendeskadan kan det bland annat innebära att företag
            eller andra juridiska personer ställs under konkursförvaltning,
            med de följder detta får med sig. Lagstiftningen behöver snarast
            ses över för att motverka och om möjligt eliminera risken för
            att fysiska eller juridiska sätts i konkurs genom falska ansökningar.
          </p>
          <head xml:id="i-EHSiYoez4jxCu3AM7Z1124" type="h2">
            Stärkt konsumentskydd vid köp av nyproducerade bostadsrätter
          </head>
          <p xml:id="i-P7qEjHmGR82YB8eoXZE1Ax">
            Lagstiftningen på detta område har i princip oförändrad sedan
            1991 trots att marknaden har förändrats mycket. Den av Riksrevision
            nyligen genomförda granskningen ”Konsumentskydd vid köp av nyproducerade
            bostadsrätter (RiR 2020:3)” visar att skyddet för köpare av nyproducerade
            bostadsrätter har grundläggande brister jämfört med skyddet på
            andra konsumentmarknader. Branschen har själva tagit fram märkningen
            Trygg BRF för att förstärka konsumentskyddet vilket är bra, men
            det finns fortsatt behov av att ser över bostadsrättslagen utifrån
            perspektivet nyproducerade bostadsrätter och bättre harmonisera
            lagen med t ex de regler som gäller vid köp och tecknande av nyproducerade
            villor eller egnahem.
          </p>
        </div>
        <div xml:id="i-AbZPPfgjTNXP6V1szjrN5t" type="signatureBlock">
          <list xml:id="i-4t6bYKdGnettW4DZbLyeYr">
            <item xml:id="i-6zARqbxunHa2KcCnExNQWV" who="i-Y5fgQ33MMnP4uyafJ9fz8i" type="signature">
              Robert Hannah (L)
            </item>
            <item xml:id="i-TbLeQjd6RZNXc5xAyGgwCa" who="i-PyYxwdbw2KYpXyCWKWHmmT" type="signature">
              Johan Pehrson (L)
            </item>
            <item xml:id="i-UX24NstCMrNe8iB2QhjGay" who="unknown" type="signature">
              Maria Nilsson (L)
            </item>
            <item xml:id="i-c94aNTswJxQmMTuHt1qy1" who="i-HzxR5drvvumXGW3Fi7DiXX" type="signature">
              Lina Nordquist (L)
            </item>
            <item xml:id="i-VNpffJ94wLNh5q88mB5FyW" who="i-UJJVMVCt6SsjV39Hi1tTYi" type="signature">
              Gulan Avci (L)
            </item>
            <item xml:id="i-31LBH4G8sG7db72iceTWH1" who="i-U6F8gqiuV2DEZN1aMhyDnJ" type="signature">
              Christer Nylander (L)
            </item>
            <item xml:id="i-7ViYdmhXHJ3G4KAP6TmrEF" who="i-VBA6eUH2CpmPZFgqzCpt9N" type="signature">
              Mats Persson (L)
            </item>
            <item xml:id="i-T4yy8buFFYvu2uRQAJDS7Y" who="i-BUYvEhrSc9gnHcd6iS4eDJ" type="signature">
              Allan Widman (L)
            </item>
            <item xml:id="i-3AkWa6UtCNxaX52NpMJ7iq" who="i-L1n9B3HMMa1BFpMjixTVue" type="signature">
              Malin Danielsson (L)
            </item>
          </list>
        </div>
      </div>
    </body>
  </text>
</TEI>
