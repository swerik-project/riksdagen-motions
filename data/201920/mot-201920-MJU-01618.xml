<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-MJU-01618">
  <teiHeader>
    <fileDesc>
      <titleStmt>
        <title>Hållbara hav</title>
        <author corresp="i-KNRqa17M8avm4WSafSQiUy">av Elin Segerlind m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:1618 av Elin Segerlind m.fl. (V)</title>
          <idno type="rdwebb">H7021618</idno>
          <rs type="number">1618</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H7021618/text</ref>
          <ref type="dokument_url_html">http://data.riksdagen.se/dokument/H7021618</ref>
          <ref type="dokumentstatus_url_xml">http://data.riksdagen.se/dokumentstatus/H7021618</ref>
          <ref type="docx">http://data.riksdagen.se/fil/83880A25-A3E0-470B-8DBA-6D137C1F2510</ref>
          <ref type="pdf">http://data.riksdagen.se/fil/1E5DB119-2B00-48FC-A6EB-F812E8B4A4B6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-JM7K2oW3uJyfXWUnbphLj9" type="signed"/>
        <correspContext corresp="i-JM7K2oW3uJyfXWUnbphLj9">
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-CHNAPJhRN4pFtm8ofgSwSJ" type="submitted">
          <date when="2019-10-02"/>
          <time when="13:22:54"/>
        </correspAction>
        <correspAction xml:id="i-XDKLVA6KzTvGdo5Yf5iRtq" type="reviewed">
          <date when="2019-10-02"/>
          <time when="14:01:37"/>
        </correspAction>
        <correspAction xml:id="i-RfVzm8XgiPjnWT7D8oNCpU" type="referred">
          <date when="2019-10-11"/>
        </correspAction>
        <correspAction xml:id="i-AfZscAg4VtSgPmuXswWtKQ" type="assigned">
          <date when="2020-11-17"/>
          <time when="15:51:29"/>
        </correspAction>
        <correspContext corresp="i-AfZscAg4VtSgPmuXswWtKQ">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-VnWKkjrwCUxRjvGhLVNq3k" type="behandlas_i"/>
        <correspContext corresp="i-VnWKkjrwCUxRjvGhLVNq3k">
          <ref type="uppgift">2019/20:MJU9</ref>
          <ref type="ref_dok_id">H701MJU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU9</ref>
          <ref type="ref_dok_titel">Fiskeripolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QzdiZq72MVeMq8nWGxS4oA" type="behandlas_i"/>
        <correspContext corresp="i-QzdiZq72MVeMq8nWGxS4oA">
          <ref type="uppgift">2019/20:MJU10</ref>
          <ref type="ref_dok_id">H701MJU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU10</ref>
          <ref type="ref_dok_titel">Vattenvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2MjXWqRHXemEYxQ3imKUFr" type="behandlas_i"/>
        <correspContext corresp="i-2MjXWqRHXemEYxQ3imKUFr">
          <ref type="uppgift">2019/20:MJU11</ref>
          <ref type="ref_dok_id">H701MJU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU11</ref>
          <ref type="ref_dok_titel">Fiskeripolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BP6Mzh3iVXN84BrWrAhh6Q" type="behandlas_i"/>
        <correspContext corresp="i-BP6Mzh3iVXN84BrWrAhh6Q">
          <ref type="uppgift">2019/20:MJU13</ref>
          <ref type="ref_dok_id">H701MJU13</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU13</ref>
          <ref type="ref_dok_titel">Cirkulär ekonomi</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-bB3dFfEZkKA9GeVoXJKrh" type="behandlas_i"/>
        <correspContext corresp="i-bB3dFfEZkKA9GeVoXJKrh">
          <ref type="uppgift">2019/20:MJU15</ref>
          <ref type="ref_dok_id">H701MJU15</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU15</ref>
          <ref type="ref_dok_titel">Naturvård och biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QcPq42txT6cbficqZrukZM" type="behandlas_i"/>
        <correspContext corresp="i-QcPq42txT6cbficqZrukZM">
          <ref type="uppgift">2019/20:NU11</ref>
          <ref type="ref_dok_id">H701NU11</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">NU11</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KAfRfoYV3FM9TwoekhHQxV" type="motHeader">
        <div xml:id="i-4RsPytPLpnYdtyvUhTf3Wr" type="motTitle">
          Motion till riksdagen 2019/20:1618 av Elin Segerlind m.fl. (V)
          Hållbara hav
        </div>
      </div>
      <div xml:id="i-TuVPP4g3zpXLBHakJN1XVA" type="motBody">
        <div xml:id="i-FuT8YGAJqk9qQoTdSHfcQY" type="TOC">
          <head xml:id="i-EuY6gpSgdxc4yqU7kLLpSw">
            1 Innehållsförteckning
          </head>
          <list xml:id="i-2pa9M64aepSpq96TH9Axt4">
            <item xml:id="i-LpDz9XCvbZGjcFRZrkvP9V" style="indent-level: 1">
              2 Förslag till riksdagsbeslut
            </item>
            <item xml:id="i-JTafR1yca44JV9bYx45T3W" style="indent-level: 1">
              3 Haven som ekosystem är hotade
            </item>
            <item xml:id="i-J5T1pGb8sPMy9oBe6s9b8m" style="indent-level: 2">
              3.1 Åtgärder krävs globalt, inom EU och nationellt
            </item>
            <item xml:id="i-LcHfkksyH9wBw5NtKFLHsg" style="indent-level: 1">
              4 Ingen övergödning
            </item>
            <item xml:id="i-VyNM96cP1qNiHqWgf9zkaa" style="indent-level: 2">
              4.1 Öka takten i åtgärdsprogram för vatten- och havsmiljön och
              stärk samordningen
            </item>
            <item xml:id="i-3x4vYPrMrsmBXW9QSvkD1a" style="indent-level: 2">
              4.2 Inför skatt på konstgödsel
            </item>
            <item xml:id="i-NqdQRrdaNsvxLVTjYHBZd4" style="indent-level: 2">
              4.3 Stärk lokala stödet för våtmarker och andra vattenvårdande
              åtgärder
            </item>
            <item xml:id="i-BhtKH13fow4BGiz1U9KH8N" style="indent-level: 2">
              4.4 Skapa möjligheter för hållbara marina näringar
            </item>
            <item xml:id="i-5QAjy8yEQ9vXAfq1BK5yua" style="indent-level: 1">
              5 Intakta ekosystem med hållbart fiske
            </item>
            <item xml:id="i-HhpFheZfQxDVY3NKSLCGGU" style="indent-level: 2">
              5.1 Inför ytterligare reglering av fisket för att stärka torskbeståndet
            </item>
            <item xml:id="i-4EbCQDyN88NjS8vto5iTR1" style="indent-level: 2">
              5.2 Begränsa bottentrålningen
            </item>
            <item xml:id="i-9pmF2QQ3Xx7J6bDg5BWHB6" style="indent-level: 2">
              5.3 Fasa ut skadliga fiskemetoder och premiera de skonsamma
            </item>
            <item xml:id="i-WfPk4AkPPtUFFRiGhHjoVi" style="indent-level: 2">
              5.4 Inför förbud mot ålfiske
            </item>
            <item xml:id="i-MNZ1mqeX2C6nNzRtpybq1K" style="indent-level: 2">
              5.5 Effektivare fiskeövervakning
            </item>
            <item xml:id="i-LMqPdu1b7Xi8SLVaHtdbx4" style="indent-level: 2">
              5.6 Öka skyddet av havsområden
            </item>
            <item xml:id="i-7zNaDBpZ5oRvW5TBarsJMN" style="indent-level: 1">
              6 Mikroplaster och farliga ämnen
            </item>
            <item xml:id="i-RSTtRCzxt9zHMvRQ4bmsxw" style="indent-level: 2">
              6.1 Inför nationellt förbud mot försäljning av plastbärkassar
            </item>
            <item xml:id="i-LfKR6dwMmk8zkB96vvby8m" style="indent-level: 2">
              6.2 Inför ytterligare pantsystem för plastprodukter
            </item>
            <item xml:id="i-3zkUR1gAMa4ep4AMgppydy" style="indent-level: 2">
              6.3 Ställ högre krav på plastproducenterna
            </item>
            <item xml:id="i-JQXnCAVvhC576nM7FwtBD5" style="indent-level: 2">
              6.4 Minska fosforns belastning på miljön
            </item>
          </list>
        </div>
        <div xml:id="i-JFwwTxKDyuGjnpfSKbbSwm" type="motProposal" subtype="förslag">
          <head xml:id="i-Da7spPTJSAcxpvWDwAMJXM">
            2 Förslag till riksdagsbeslut
          </head>
          <list xml:id="i-Uqmuv5WPC4JGkFHZfXFhqX" style="ol">
            <item xml:id="i-UHF8TfT7YKGmMS1XSU2Zkp">
              Riksdagen ställer sig bakom det som anförs i motionen om att
              regeringen bör tillse att åtgärdsprogram inom vatten- och havsmiljöförvaltning
              och svenska landsbygdsprogrammet samordnas så att de innehåller
              de åtgärder som krävs för att minska näringsämnestillförseln till
              nivåer som möjliggör en vattenmiljö fri från övergödning och tillkännager
              detta för regeringen.
            </item>
            <item xml:id="i-WpuC2TDCQzMdwUwfagWf7V">
              Riksdagen ställer sig bakom det som anförs i motionen om att
              regeringen bör ge Jordbruksverket ett förlängt uppdrag att arbeta
              med förslag på hur hållbart vattenbruk kan utvecklas i våra kustsamhällen
              och tillkännager detta för regeringen.
            </item>
            <item xml:id="i-P9fkovhtH1LDT61tbxAdwA">
              Riksdagen ställer sig bakom det som anförs i motionen om att
              Sverige bör verka för att ett nödstopp för torskfisket förlängs
              samt utvidgas till att gälla för hela Östersjön och tillkännager
              detta för regeringen.
            </item>
            <item xml:id="i-TMVRDFRgNndpdBgTxdhTue">
              Riksdagen ställer sig bakom det som anförs i motionen om att
              Sverige bör verka för att fiskestopp införs på sill, skarpsill
              och plattfiskar i torskens lekområden under lekperioden i Östersjön
              och tillkännager detta för regeringen.
            </item>
            <item xml:id="i-Ni2ohVkSadWXu6mai1phzc">
              Riksdagen ställer sig bakom det som anförs i motionen om att
              Sverige bör driva krav på att det kommersiella fisket på torsk
              i Kattegatt stoppas under 2020 och tillkännager detta för regeringen.
            </item>
            <item xml:id="i-TMWgxfnhu64jwq7qFZa3WK">
              Riksdagen ställer sig bakom det som anförs i motionen om att
              regeringen bör verka för att Sverige och Finland gemensamt inför
              förbud för trålfiske på strömming i Ålands hav och sydvästra Bottenhavet
              i lämplig omfattning för att stärka det ekologiska systemet och
              småskaliga kustfisket och tillkännager detta för regeringen.
            </item>
            <item xml:id="i-9eFtbx2hPmqAj3oi6ZLqdx">
              Riksdagen ställer sig bakom det som anförs i motionen om att
              Sverige bör verka för ett förbud mot icke-skonsam bottentrålning
              inom EU och tillkännager detta för regeringen.
            </item>
            <item xml:id="i-A5ZRQKoXfRKUh96rkb4ce1">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder som fasar ut
              skadliga fiskemetoder på kritiska fiskbestånd samt premierar passiva
              fiskeredskap och tillkännager detta för regeringen.
            </item>
            <item xml:id="i-PXZ5RZH84tmb5RrbSiZfmP">
              Riksdagen ställer sig bakom det som anförs i motionen om att
              Sverige bör införa ett förbud för riktat fiske på ål och tillkännager
              detta för regeringen.
            </item>
            <item xml:id="i-MV9wwQ2S91KVS91T3VV4CR">
              Riksdagen ställer sig bakom det som anförs i motionen om att
              Sverige bör verka för att EU inför förbud mot riktat fiske på
              ål inom EU och tillkännager detta för regeringen.
            </item>
            <item xml:id="i-6RLWyEaBcgZi1zGiuKqikG">
              Riksdagen ställer sig bakom det som anförs i motionen om att
              regeringen bör återkomma med förslag på strategi och målsättning
              om att öka skyddet av ekologiskt representativa, sammanhängande
              och funktionella marina områden till minst 20 procent och tillkännager
              detta för regeringen.
            </item>
            <item xml:id="i-M9RUhZUcQjzEiXcypXse5c">
              Riksdagen ställer sig bakom det som anförs i motionen om att
              Sverige i förhandlingar om globalt havsavtal bör driva krav om
              att skydda minst 30 procent av de globala marina områdena senast
              2030 och tillkännager detta för regeringen.
            </item>
            <item xml:id="i-LfzeVWY7HXV3jWG11aaBWr">
              Riksdagen ställer sig bakom det som anförs i motionen om att
              Sverige i förhandlingar om havsrättskonventionen bör driva krav
              om införande av moratorium mot gruvdrift på djuphaven och tillkännager
              detta för regeringen.
            </item>
            <item xml:id="i-LDU8J4UfrsGMA1StNHTbME">
              Riksdagen ställer sig bakom det som anförs i motionen om att
              Sverige bör införa ett förbud mot plastbärkassar och tillkännager
              detta för regeringen.
            </item>
            <item xml:id="i-49n9EWKeqfRVfJF72WX8vt">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på etappmål
              för hållbar återföring av fosfor och tillkännager detta för regeringen.
            </item>
          </list>
        </div>
        <div xml:id="i-8Mam8Gqquere6J1kE2Wpn4" type="motContent">
          <head xml:id="i-3C1SpCECsh3dcCMPNjAwuV" type="h1">
            3 Haven som ekosystem är hotade
          </head>
          <p xml:id="i-ArVxq3W8neUfrPtvYtC3Mm">
            Fungerande ekosystem är grunden för vår överlevnad och framtida
            välfärd. Sverige har som övergripande mål att våra havsområden
            ska uppnå ett gott miljötillstånd där organismerna i havet är
            välmående och resurserna nyttjas uthålligt. Ett flertal av våra
            miljökvalitetsmål fungerar som viktiga redskap för att nå detta
            tillstånd i vår havsmiljö. Dit hör bl.a. Ingen övergödning, Hav
            i balans samt Levande kust och skärgård, Levande sjöar och vattendrag
            och Ett rikt växt- och djurliv. Naturvårdsverkets senaste prognos
            bedömer dock att inget av dessa mål kommer att nås till 2020,
            vilket var ambitionen när miljökvalitetsmålen antogs.
          </p>
          <p xml:id="i-6zsDQ9KpbUtetcZ8z72uoK">
            Havs- och vattenmyndigheten (HaV) konstaterar att trots ett omfattande
            och lång­varigt åtgärdsarbete för en bättre havsmiljö finner man
            fortfarande många tecken på att miljötillståndet i Nordsjön och
            Östersjön inte är tillfredsställande. De största problemen är
            kopplade till övergödning, farliga ämnen, fysisk exploatering
            och fiske. Samtidigt ökar påverkanstrycket från en mängd näringar.
            Visserligen minskar gamla miljögifter i djur och växter men det
            har i stället tillkommit nya. Den svåra problematiken med omfattande
            syrebrist och döda bottnar i Östersjön består. Tillförsel av organiskt
            material ökar i både Östersjön och Västerhavet, och Östersjön
            är fortfarande starkt påverkat av övergödning och överfiske. Mikroplaster
            påverkar jordens samtliga marina miljöer och ger negativa effekter
            även i Sveriges havsområden.
          </p>
          <p xml:id="i-XSkujsFZvjbbkCm4FHLSEG">
            Det är dock viktigt att även konstatera att miljöåtgärder ger
            faktiska resultat. På ett flertal ställen runt våra kuster ser
            man positiva effekter av att utsläppskällor med fosfor och kväve
            åtgärdats på land genom bättre rening. Våra havsörnar – som på
            1970-talet nästan var utrotade – finns i dag i ett bestånd av
            700 häckande par genom förbud av farliga miljögifter. Det visar
            att miljöåtgärder ger resultat.
          </p>
          <head xml:id="i-VpFq5EHsKv7AjeQhVJUHFL" type="h2">
            3.1 Åtgärder krävs globalt, inom EU och nationellt
          </head>
          <p xml:id="i-8PqFdu82KwEJtGWuua8Aj4">
            Sveriges 16 nationella miljökvalitetsmål med etappmål utgör en
            god grund för att vidta nödvändiga åtgärder såväl nationellt och
            regionalt som lokalt för att förbättra vår havs­miljö. Regeringen
            har inrättat ett miljömålsråd som från och med 2016 årligen ska
            presentera åtgärdslistor som myndigheterna åtar sig att vidta
            för att öka takten med att nå miljömålen. Därutöver har även strategiskt
            viktiga myndigheter fått i uppdrag att upprätta en plan med åtgärder
            som bidrar till att klara miljömålen. Sedan 2015 har regeringen
            också upprättat en svensk maritim strategi som med helhetsperspektiv
            ska främja näringarna och vars vision även omfattar minskad miljöbelastning.
            Regeringen beslutade samma år om havsplaneringsförordningen. Enligt
            förordningen ska havs­planer tas fram för Bottniska viken, Östersjön
            och Västerhavet. Havsplanerna ska bl.a. bidra till att havets
            resurser används hållbart och att näringar kan utvecklas samtidigt
            som god havsmiljö uppnås. I havsplanerna ska näringspolitiska
            mål, sociala mål och miljömål integreras. Förslag på planer tas
            fram av Havs- och vattenmyndigheten (HaV), som har regeringens
            uppdrag att genomföra en sammanhållen havs- och vattenpolitik,
            för att sedan beslutas av regeringen. Förslag på havsplaner ska
            lämnas till regeringen i slutet av 2019.
          </p>
          <p xml:id="i-M5Df5nobg5yJzUH6BXDusT">
            För att vända den negativa utvecklingen och stimulera ett hållbart
            nyttjande av havens resurser har EU även infört havsmiljödirektivet
            som i Sverige genomförts genom miljöbalken och havsmiljöförordningen.
            Att uppnå god miljöstatus enligt havsmiljöförordningen är en miljömålsprecisering.
            För att uppfylla lagstiftningens krav och Sveriges åtaganden enligt
            direktivet har HaV 2015 tagit fram ett åtgärdsprogram som riktar
            sig till myndigheter och kommuner. För Östersjöregionen har EU
            även en specifik Östersjöstrategi som också omfattar ett flertal
            landbaserade åtgärder.
          </p>
          <p xml:id="i-TuN7TBNZgiT3symnx9Gg2A">
            Av stor betydelse för att bl.a. nå miljökvalitetsmålet Hav i
            balans är utformandet och genomförandet av åtgärdsprogrammen inom
            havs- och vattenförvaltningen. Vatten­delegationerna vid de länsstyrelser
            som är vattenmyndigheter tog 2016 fram förslag till åtgärdsprogram
            för de fem vattendistrikten enligt vattenförvaltningsförordningen,
            utöver det åtgärdsprogram som HaV tagit fram för havsmiljön enligt
            havsmiljöför­ordningen. Vattenmyndigheternas förslag på åtgärdsprogram
            försvagades dock efter regeringens prövning vilket försvårar våra
            möjligheter att värna våra vattenekosystem. I åtgärdsprogrammet
            redovisas de miljökvalitetsnormer som ska uppfyllas, vilka åtgärder
            som behövs för att uppfylla dem, vilka myndigheter, länsstyrelser
            och kommuner och andra aktörer som ska vidta åtgärder och när
            åtgärder ska vara genomförda.
          </p>
          <p xml:id="i-DHbArZ2W2aS1V1GzhPdS3a">
            Det regionala arbetet inom ramen för konventionen för skydd av
            den marina miljön i Nordostatlanten genom Ospar (regional konvention
            om att skydda miljön i Nordost­atlanten) och Helcom (Helsingforskommissionen)
            för Östersjön är centralt för fram­tagande av regleringar och
            samarbetsformer inom de maritima sektorerna för en hållbar förvaltning
            av nationernas gemensamma resurser. Besöksnäringen, inte minst
            ekoturism och fisketurism, växer snabbt och har utvecklats till
            en viktig näringsgren i Sverige. För att denna näring ska kunna
            fortsätta att växa är det viktigt att våra nationella och inter­nationella
            målsättningar uppfylls. Att uppfylla våra miljöåtaganden kan därmed
            få positiva synergier på fler områden än bara för miljön.
          </p>
          <head xml:id="i-QNWXp12fDp1qCYKzFxqSb8" type="h1">
            4 Ingen övergödning
          </head>
          <p xml:id="i-RoJ5v6pj3189PXjjEpUwf2">
            Övergödningen bedöms vara det mest akuta hotet mot våra havsmiljöer.
            Näringsämnen som kväve och fosfor finns naturligt i våra miljöer
            men när de i för stora mängder till­förs havet av mänskliga aktiviteter
            skapar det problem genom försämrad vattenkvalité och syrebrist.
            En vanlig effekt av övergödningen är ökad produktion av växtplankton
            och fintrådiga alger. Den stora mängden växtplankton kan leda
            till s.k. algblomningar och påverkar både badvattenkvalitén och
            människors hälsa. För den biologiska mång­falden ger övergödning
            negativa effekter på flera sätt. Växtligheten förändras vilket
            ger försämrade möjligheter för många arter att finna föda och
            skydda sig. Det påverkar också relationerna mellan arterna. Om
            stora mängder av växtmaterialet som bildas faller till botten
            skapar det syrebrist och slår ut förutsättningar för arter som
            är bottenlevande. Östersjön har världens största områden av döda
            bottnar och där djupvattnet har perma­nent syrebrist. De syrefria
            bottnarna är inte enbart symtom på övergödning utan är även en
            betydande källa för fosforläckage vilket ytterligare ökar tillväxten
            av cyanobakterier.
          </p>
          <p xml:id="i-TCpGV2yCj46pxGTr1xb3wu">
            Ett hav som förlorar produktivitet och attraktivitet påverkar
            stora samhällsvärden. Bara i Sverige vet vi att närmare 30 000
            personer arbetar inom marin turism. Många arbetstillfällen och
            värden står därmed under direkt hot om vi inte kan rädda de marina
            möjligheterna. För Sverige är den uppskattade totala årliga värdeförlusten
            440–670 miljoner euro p.g.a. övergödningen. Många mänskliga aktiviteter
            bidrar till över­gödningen. Näringsläckage från jord- och skogsbruk,
            trafiken både på land och till sjöss, avloppsreningsverk och industrier
            är exempel på några utsläppskällor som måste minska om situationen
            ska förbättras.
          </p>
          <p xml:id="i-EUseSwVYbdP2UURT8CBuc4">
            Miljömålet Ingen övergödning siktar på att gödande ämnen inte
            ska ha någon negativ inverkan på människors hälsa, förutsättningar
            för biologisk mångfald eller möjligheterna till allsidig användning
            av mark och vatten. I vår havsmiljö är övergöd­ningsproblematiken
            störst i Östersjön. I Naturvårdsverkets fördjupade utvärdering
            av miljömålen 2019 konstateras att flera åtgärder har genomförts
            för att minska övergöd­ningen de senaste åren och att man kan
            se effekt av förbättrat miljötillstånd i vissa områden. Tillförseln
            av näringsämnen från Sverige minskar till våra omgivande hav vilket
            visar att vi påbörjat åtgärder som tar oss åt rätt håll men samtidigt
            är det fortsatt höga halter som redan finns i haven och som fortsätter
            att skapa negativ påverkan. Fosfortillförseln behöver minska betydligt
            mer för att nå målsättningar för Bottenviken och Egentliga Östersjön.
            Alla Sveriges havsbassänger, förutom Skagerack, är fortsatt klassade
            som övergödda och de syrefria bottnarna fortsätter att breda ut
            sig.
          </p>
          <p xml:id="i-EQFtAFZEzFJXdaHvVd31gW">
            Åtgärdsprogrammen inom vatten- och havsmiljöförvaltningen är
            viktiga styrmedel men analyser visar att de är otillräckliga.
            Relativt billiga åtgärder på jordbruksmark genomförs inte p.g.a.
            att det saknas styrmedel. Åtgärder inom jordbruket är begränsade
            till vad som kan finansieras genom befintliga medel i landsbygdsprogrammet
            och stöd till lokala vattenvårdsprojekt (LOVA). När åtgärdsprogrammet
            för havsmiljön togs fram utgick man ifrån att åtgärderna i vattenförvaltningens
            åtgärdsprogram skulle minska tillförseln av kväve och fosfor från
            land tillräckligt. Åtgärdsprogrammet för havsmiljön innehåller
            därför inga landbaserade åtgärder utan bara åtgärder i havet.
            De är dessutom inte fysiska utan utredande och kunskapsuppbyggande.
          </p>
          <head xml:id="i-6gLZVagoD32T2Zm5uQM9Y2" type="h2">
            4.1 Öka takten i åtgärdsprogram för vatten- och havsmiljön och
            stärk samordningen
          </head>
          <p xml:id="i-GLVZwqfMy52WXqNaphjeQ">
            Vart fjärde år presenterar Naturvårdsverket en fördjupad utvärdering
            av miljömålen. I den utvärdering som presenterades 2019 konstateras
            att åtgärdstakten måste öka för att nå miljömålet Ingen övergödning.
            Bristen på fysiska landåtgärder är påtaglig och åtgärder i havet
            är utredande och kunskapsuppbyggande men inte fysiska. Det saknas
            således fysiska åtgärder som förbättrar tillståndet.
          </p>
          <p xml:id="i-FeVaG3USmJS1CGbswQbA1q">
            Regeringen bör tillse att åtgärdsprogram inom vatten- och havsmiljöförvaltning
            och svenska landsbygdsprogrammet samordnas så att de innehåller
            de åtgärder som krävs för att minska näringsämnestillförseln till
            nivåer som möjliggör en vattenmiljö fri från övergödning. Detta
            bör riksdagen ställa sig bakom och ge regeringen till känna.
          </p>
          <head xml:id="i-KBhxbCgHZnx41oNRtHxYfZ" type="h2">
            4.2 Inför skatt på konstgödsel
          </head>
          <p xml:id="i-Fdu2wU8ZKVkNF57ehzCyJA">
            Användning av konstgödsel, dvs. gödsel framställt genom industriella
            processer, bidrar till övergödningen och ger upphov till utsläpp
            av växthusgaser. Det finns därför starka skäl att begränsa användningen
            av handelsgödsel. Sverige hade skatt på konstgödsel under 25 år
            men detta avskaffades plötsligt av den borgerliga regeringen 2009.
            Skatten på gödselmedel bestod av två delar, skatt på kväve i gödselmedlet
            och skatt på kadmium i gödselmedlet. Skatten på kväve togs ut
            med ett visst belopp per helt kilogram kväve i gödselmedlet under
            förutsättning att andelen kväve i medlet uppgick till minst 2
            procent. Skatten på kadmium uppgick till ett visst belopp för
            varje helt gram kadmium i gödselmedlet till den del kadmiuminnehållet
            översteg fem gram per ton fosfor. Skatten omfattade endast gödselmedel
            som framställts på kemisk väg. Ett argument som bl.a. framfördes
            för avskaffandet av skatten var, från både intresseorganisationer
            och borger­liga partier, att den inte hade någon miljöeffekt.
            Studier har dock visat att denna slutsats är felaktig. I en forskningsartikel
            vid Århus Universitet 2017, som noggrant undersökt effekten av
            vår konstgödselskatt, befästs detta ytterligare. Även om beskattningen
            på kvävekomponenten var modest så resulterade den i att näringsläckaget
            av kväve redu­cerades med 6 procent per år dvs. ungefär 10 000
            ton årligen. Beskattningsnivån på kadmiumkomponenten (korrelerat
            till mängden fosfor) har även den i tidigare studier visat att
            den gav effekt. För höga halter av kadmium ger negativa effekter
            både för miljön och folkhälsan.
          </p>
          <p xml:id="i-SvGsekXx7S3symMSkbKKNk">
            Vänsterpartiet anser att det är angeläget att minska vårt jordbruks
            negativa effekter på miljö och klimat. En omställning till ett
            mer hållbart jordbruk bör omfatta styrmedel och åtgärder som styr
            i denna riktning samtidigt som förutsättningarna för att stärka
            vår nationella självförsörjningsgrad av livsmedel inte försvagas.
            För att minska övergöd­ningen i ökad takt anser vi att det finns
            starka skäl att åter införa skatt på konstgödsel. Vi anser att
            en beskattning av konstgödsel i likhet med den som avskaffades
            2009 åter bör införas men med en något högre beskattning på kvävekomponenten
            för ökad styrande effekt för att minska läckaget av kväve. Ett
            nytt stöd, som i omfattning motsvarar intäkterna från konstgödselskatten,
            bör återföras som stöd till jordbruket för hållbar gödselhantering
            och minskad övergödning.
          </p>
          <p xml:id="i-43uaEhuYiuzbTEAPGm6zVc">
            Östersjöcentrum gjorde nyligen en modelleringsstudie som visar
            att om växtnärings­utnyttjandet ökar kan man minska övergödslingen
            och näringsöverskotten i marken. Stödet ska även kunna ges för
            att stimulera animalieproduktion som bygger på balans mellan antal
            djur och tillgänglig åkerareal, och som producerar en större andel
            av fodret lokalt, i syfte att optimera stallgödselhanteringen
            och därmed minska risken för växt­näringsförluster. Stöd ska även
            kunna utgå för investeringar i lantbruket för att förbättra lagring,
            hantering och transport av stallgödsel samt för kompetensutveckling
            för råd­givare och lantbrukare rörande hantering av växtnäringsämnen.
            Mer om stödet finns utvecklat i Vänsterpartiets motion 2019/20:2693
            Utgiftsområde 23 Areella näringar, landsbygd och livsmedel.
          </p>
          <head xml:id="i-LEGGdxzpfJUcJVT6CCAvdU" type="h2">
            4.3 Stärk lokala stödet för våtmarker och andra vattenvårdande
            åtgärder
          </head>
          <p xml:id="i-S4DndBtHFFZzfDo24EVEGc">
            För att möjliggöra fler åtgärder som bl.a. minskar näringsbelastningen
            i våra vattendrag och hav föreslår Vänsterpartiet en ökning LOVA
            (Lokala vattenvårdsprojekt)- stödet med 100 miljoner kronor årligen.
            En ökad bidragsdel har lagt grunden för ökade möjlig­heter för
            både kommuner och lokala aktörer att söka bidrag enligt stödet.
            LOVA ger möjligheter till ett brett spektrum av åtgärder för att
            nå god vattenstatus, t.ex. öka upptag och återcirkulering av näringsämnen.
            För att minska övergödning kan en hög bidragsdel ges för t.ex.
            fosfordammar eller för att ta fram planer för vatten och avlopps­hantering,
            anlägga samt restaurera våtmarker m.m. Vänsterpartiets förslag
            på ökade satsningar redogörs i vår motion 2019/20:2694 Utgiftsområde
            20 Allmän miljö- och naturvård.
          </p>
          <head xml:id="i-MtnCeXCDukCGS8tQNa9ae" type="h2">
            4.4 Skapa möjligheter för hållbara marina näringar
          </head>
          <p xml:id="i-VV69FYAGH7MGDi296MUptb">
            Akvakultur, eller vattenbruk som det även kallas, är en näring
            som ökar i intresse och utveckling på den svenska landsbygden
            och är ett bra exempel på omställning mot ett hållbart brukande
            av våra marina resurser. Eftersom det är en relativt ny näring
            med många nya innovativa verksamheter haltar regelverket och tillståndsprövningen.
            Vi ska ha ett starkt skydd för våra hav som under lång tid varit
            hårt påverkade av mänsklig verksamhet. Vänsterpartiet vill även
            uppmuntra och öka möjligheterna för utveckling av företag och
            innovationer som hjälper havet att återhämta sig, som stärker
            en hållbar blå näring och ökar levnadskraften för våra kustsamhällen.
          </p>
          <p xml:id="i-Qr1C9rFD6E2Li15k4THSED">
            Jordbruksverket antog 2012 en vattenbruksstrategi med stoppdatum
            2020. Trots att deadline för strategin snart är här har inte alla
            nödvändiga åtgärder kommit på plats. Algodlingarna kan komma att
            bli en viktig komponent i havets tillfrisknande och som en dellösning
            på klimatkrisen eftersom algodlingar bl.a. kan fungera som ett
            renings­verk och ta upp stora mängder kväve. Inom detta område
            finns behov av förenklat regelverk. Regeringen bör intensifiera
            arbetet för att få till en hållbar regelstruktur för de blåa näringarna.
            Regeringen bör ge Jordbruksverket ett förlängt uppdrag att arbeta
            med förslag på hur hållbart vattenbruk kan utvecklas i våra kustsamhällen.
            Detta bör riksdagen ställa sig bakom och ge regeringen till känna.
          </p>
          <head xml:id="i-3pm61RYJ31nwuvehM2rnXM" type="h1">
            5 Intakta ekosystem med hållbart fiske
          </head>
          <p xml:id="i-77pcWTe6omg64LCH8zUtDo">
            Målet för både Sveriges och EU:s gemensamma fiskeripolitik är
            att fisket bedrivs på ett varaktigt hållbart sätt som bidrar till
            att uppnå god miljöstatus samt att det ska bygga på vetenskapliga
            bedömningar av de resurser man exploaterar. Enligt vårt nationella
            miljö­mål Ett rikt växt- och djurliv ska den biologiska mångfalden
            bevaras och nyttjas på ett hållbart sätt för nuvarande och framtida
            generationer och arternas livsmiljöer och eko­systemen samt deras
            funktioner och processer ska värnas. Även för att uppnå det nationella
            miljömålet Hav i balans samt levande kust och skärgård krävs att
            fisket bedrivs på ett långsiktigt hållbart sätt.
          </p>
          <p xml:id="i-HaGhHaSDRkNBDYsPbJVbti">
            Många ekonomiskt viktiga fiskarter vandrar över stora områden
            och är inte bundna av gränser för nationella fiskezoner. Därför
            krävs fungerande internationellt samarbete för att kunna uppskatta
            storleken på sådana bestånd. Detta samarbete sker inom Interna­tionella
            havsforskningsrådet (Ices) med biologer från alla kustländer runt
            Östersjön, Nordsjön och Nordostatlanten. Ices gör årligen beståndsuppskattningar.
            EU har en gemensam fiskeripolitik (GFP) som ska se till att fisket
            nyttjas på ett sätt som är både ekonomiskt, miljömässigt och socialt
            hållbart. EU-länderna fattar gemensamma beslut för fiskekvoterna
            i svenska och övriga EU-länders vatten. Det finns även många arter
            som inte regleras av EU:s gemensamma regler. Flera av dessa nationellt
            reglerade arter är betydelsefulla för såväl det yrkesmässiga kust-
            och insjöfisket som fritidsfisket. Hit hör t.ex. sik, siklöja,
            öring, ål, gädda, abborre, gös och hummer.
          </p>
          <p xml:id="i-RfWkHK1gMJQsoU1h4973Dg">
            För att följa upp arbetet med att nå Hav i balans samt levande
            kust och skärgård har Sveriges lantbruksuniversitet (SLU) på uppdrag
            av Havs- och vattenmyndigheten (HaV) tagit fram indikatorn ”Hållbart
            nyttjade fisk- och skaldjursbestånd i kust och hav”. Under 2017
            bedömdes att endast 44 procent av bestånden nyttjades på ett hållbart
            sätt. För att uppnå ett långsiktigt hållbart fiske samt intakta
            ekosystem föreslår Vänsterpartiet nedanstående åtgärder.
          </p>
          <head xml:id="i-Lzda3hZ6F5XNrJCCuixn4p" type="h2">
            5.1 Inför ytterligare reglering av fisket för att stärka torskbeståndet
          </head>
          <p xml:id="i-8BQFgabhWUE1xZu1xxt8Gj">
            Torsken i Östersjön är nära en kollaps. Det totala beståndet
            är mycket litet och individerna blir alltmer småväxta och i sämre
            skick. Det finns en rad hot mot torsken. Hårt fisketryck, födobrist,
            parasitangrepp och syrefattiga områden är några av dessa. Det
            gör att problemet är komplext och saknar enkla lösningar. Torsken
            har en viktig roll i Östersjöns ekosystem då den är en toppredator
            (dvs. står överst i näringskedjan) och därmed påverkar strukturen
            för hela ekosystemet. I Östersjön finns två torskbestånd, det
            västra och det östra. Läget är mest kritiskt för det östra beståndet.
            Fisket av torsk i östra Östersjön har under flera år varit lågt.
            Under 1980-talet fångades rekordstora mängder torsk från Östersjön
            med nivåer uppemot 400 000 ton. I dag har vi kvoter som tillåter
            ett fiske på 24 112 ton men tar i praktiken upp betydligt mindre
            än så. Sedan 2003 har antalet aktiva fartyg i Östersjön minskat
            med 60 procent och sedan 2013 har svenska fiskare inte utnyttjat
            hela sin kvot för torsk. 2018 utnyttjade Sverige 26 procent av
            vår totala kvot på torsk i det östra beståndet och den trenden
            fortsätter. Det finns för lite fisk att fiska upp och den som
            fiskas upp är i dag betydligt mindre än den någonsin varit tidigare.
          </p>
          <p xml:id="i-PdbNfQNiKALSAPkfRncjam">
            Vänsterpartiet anser att det under lång tid, trots starka signaler
            från forskare, brustit i åtgärder för att förbättra situationen
            för arten. Vi har bl.a. föreslagit att det bör införas ett trålfiskestopp
            för torsk i hela Östersjön grundat på försiktighetsprincipen då
            Öster­sjön som ekosystem är påtagligt sargat. Östersjöns fiskeministrar
            har flertalet gånger satt högre fiskekvoter än vad Internationella
            havsforskningsrådet (Ices) rekommenderat för torsken. 2019 sänktes
            den tillåtna fångstmängden av torsk med 13 procent men det var
            ändå närmare 80 procent högre än den vetenskapliga rekommendationen.
            Vi väl­komnar att regeringen drivit på för ett förbud av torskfiske
            i östra Östersjön under 2019 och att EU-kommissionen beslutade
            om nödstopp för kommersiellt fiske i södra Öster­sjön för att
            värna det östra beståndet från 24 juli till 31 december 2019.
            Vänsterpartiet anser dock att förbudet, grundat på försiktighetsprincipen,
            bör utökas att gälla till hela Östersjön samt förlängas.
          </p>
          <p xml:id="i-Ei1j1TnK7bvTqr2oBtHVcT">
            Sverige bör verka för att ett nödstopp för torskfisket förlängs
            samt utvidgas till att gälla för hela Östersjön. Detta bör riksdagen
            ställa sig bakom och ge regeringen till känna.
          </p>
          <p xml:id="i-49NRbKPYdYJ8rhKZwgpj4T">
            Tidigare blev östersjötorsken könsmogen vid en storlek på 40
            cm men tillståndet i Östersjön gör att torsken nu blir könsmogen
            redan vid 7 cm. Det innebär att Östersjö­torsken aldrig riktigt
            växer till sig eftersom all energi läggs på förökning snarare
            än tillväxt. Avsaknaden av stora torskar i ekosystemet innebär
            att arter som annars regleras av torsken påverkas. De fiskarter
            som närmast påverkas av och påverkar torsken är sill, skarpsill
            och plattfisk. Plattfisken är svår att fiska utan att få bifångst
            av torsk och sillen utgör en av torskens huvudföda. Därför har
            bestånden och fisket av dessa arter betydelse även för torsken.
            Det vore därför lämpligt med ett torskfiskestopp i hela Östersjön
            samt att fiske på sill/strömming och plattfisk i torskens lekområden
            under lekperioden förhindras.
          </p>
          <p xml:id="i-VvvcNQx6JaChEfRZXcShWN">
            Sverige bör verka för att fiskestopp införs på sill, skarpsill
            och plattfiskar i torskens lekområden under lekperioden i Östersjön.
            Detta bör riksdagen ställa sig bakom och ge regeringen till känna.
          </p>
          <p xml:id="i-HVV1r7R13YjPQfz9qxp773">
            Även i Västerhavet är situationen svår för torsken. I Kattegatt
            är läget enligt Ices kritiskt trots att man här infört ett antal
            förvaltningsåtgärder där även fiskefria områden ingår. Ices anser
            att fisket efter torsk helt bör stoppas 2020. Vänsterpartiet anser
            att de vetenskapliga rekommendationerna för fisket bör följas.
          </p>
          <p xml:id="i-9kiMgQqvGpm3Yqx9pkzS9q">
            Sverige bör driva krav på att det kommersiella fisket på torsk
            i Kattegatt stoppas under 2020. Detta bör riksdagen ställa sig
            bakom och ge regeringen till känna.
          </p>
          <p xml:id="i-SkpERacTUmmyUNympkQuaZ">
            Strömming är en viktig födoresurs för torsk och en rad andra
            rovfiskar i Östersjön. Forskare från Sveriges lantbruksuniversitet
            (SLU) har i rapport till föreslagit att Sverige och Finland gemensamt
            bör införa förbud för trålfiske av strömming i Ålands hav och
            sydvästra Bottenhavet. Förbudet föreslås gälla under vintern då
            stor strömming samlas i djupa hålor i Bottenhavet och under strömmingens
            lektid på våren. Mycket tyder på att det sker ett för högt fiskeuttag
            på lekströmming i de djupa delarna i södra Bottenhavet och Ices
            har tidigare föreslagit att man bör tillämpa försiktighetsprincipen
            i området. Trålfisket har under de senaste decennierna ökat i
            de djupa delarna i södra Bottenhavet. Det riskerar att påtagligt
            minska antalet lekmogna fiskar som senare under våren ska leka
            vid kusten. Förutom att det minskar förekomst av strömming i kustområdet
            ger det stora negativa effekter för såväl ekosystemet som det
            småskaliga fisket. De svenska fångsterna av strömming i Ålands
            hav i det småskaliga kustfisket har mer än halverats sedan 2015.
            I det område som föreslås få förbud är torsken i betydlig bättre
            skick än i södra Östersjön vilket skulle kunna vara ytterligare
            ett skäl att införa förbudet. Vänsterpartiet bedömer att förslaget
            är i linje med en förvaltning som tar hänsyn till hela det ekologiska
            systemet i havet.
          </p>
          <p xml:id="i-FUfGrXaE6fEyPJreEFo251">
            Regeringen bör verka för att Sverige och Finland gemensamt inför
            förbud för trålfiske på strömming i Ålands hav och sydvästra Bottenhavet
            i lämplig omfattning för att stärka det ekologiska systemet och
            småskaliga kustfisket. Detta bör riksdagen ställa sig bakom och
            ge regeringen till känna.
          </p>
          <head xml:id="i-26tub1XRRk2JregcVGH6vq" type="h2">
            5.2 Begränsa bottentrålningen
          </head>
          <p xml:id="i-Fk1tpn7NASq9ar22C5D8U9">
            Bottentrålningen är ett stort hot mot känsliga och ofta relativt
            okända havsmiljöer och ekosystem. De flesta arter som lever i
            djuphaven har en långsam tillväxt- och reproduk­tionstakt vilket
            gör att det tar mycket lång tid innan mängden fisk som tas upp
            kan ersättas. Extremt tunga redskap som river upp skadliga stoftmoln
            och ödelägger livet på bottnarna används i dag. Bottentrålning
            påverkar miljön på flera sätt både genom fysisk påverkan på livsmiljöer
            och biologiskt genom att artsammansättningen förändras. Det enda
            välmående beståndet av torsk i svenska vatten återfinns i dag,
            enligt forskare på Havsmiljöinstitutet, i Öresund där trålförbud
            rått sedan 1930-talet. Den största delen av bottenlevande fisk
            och skaldjur som fångas av svenskt yrkesfiske fiskas med bottentrål.
            Det sker i dag en utveckling av mer skonsamma redskap för att
            bottentråla. Detta är en utveckling som Vänsterpartiet avser stödja
            både i svensk förvaltning och i EU-arbetet. Men då bottentrålningen
            i nuläget i stora delar motverkar ett långsiktigt hållbart fiske
            efter bottenlevande arter anser vi att fiskemetoden i denna form
            bör förbjudas inom EU.
          </p>
          <p xml:id="i-2AAavKsoUNgXEdXMEJX2rH">
            Sverige bör verka för ett förbud mot icke-skonsam bottentrålning
            inom EU. Detta bör riksdagen ställa sig bakom och ge regeringen
            till känna.
          </p>
          <head xml:id="i-Nv7PFmnpe12eNXU3dcpFpm" type="h2">
            5.3 Fasa ut skadliga fiskemetoder och premiera de skonsamma
          </head>
          <p xml:id="i-5Sv7a7q2iZHwDAVHnxhHS5">
            Val av fiskemetoder som exempelvis storleken på maskor gör att
            man kan undvika att fånga för små, för unga eller för stora fiskar.
            Men trots varierande nätmaskor kan olika redskap orsaka oavsiktliga
            bifångster av exempelvis sälar, delfiner och dykande sjö­fåglar
            som trasslar in sig. Bifångster i både trål och andra fiskeredskap
            är ett allvarligt hot mot flera arter av fisk, sjöfågel och marina
            däggdjur. Dessutom visar nya studier i bl.a. Östersjön att mängden
            stora rovfiskar, såsom torsk, gädda och abborre, kan ha stor betydelse
            för att begränsa tillväxten av alger och andra övergödningseffekter.
            Vänster­partiet ser positivt på att Havs- och vattenmyndigheten
            (HaV) i sitt regleringsbrev för 2019 får använda 8 miljoner kronor
            för att utveckla selektiva och skonsamma redskap. Vi menar däremot
            att redskapens selektivitet i trål inte är hela nyckeln och att
            det krävs ytterligare åtgärder för att i samarbete med fiskenäringen
            stimulera en ökad användning av passiva redskap såsom garn och
            långrev.
          </p>
          <p xml:id="i-Y5BshVPnHzmzqRiGyaporH">
            Regeringen bör återkomma med förslag på åtgärder som fasar ut
            skadliga fiske­metoder på kritiska fiskebestånd samt premierar
            passiva fiskeredskap. Detta bör riks­dagen ställa sig bakom och
            ge regeringen till känna.
          </p>
          <head xml:id="i-TTknLEorjn5BGaqWdMMiVS" type="h2">
            5.4 Inför förbud mot ålfiske
          </head>
          <p xml:id="i-J8hypuCtMrCmHMCpQCg5UX">
            Ålen är klassad som akut hotad i Sverige. Sedan 1950-talet har
            mer än 99 procent av beståndet av glasålar (ålyngel) vid Europas
            kuster försvunnit. Det är därför av allra största vikt att ålfisket
            regleras på ett kraftfullt sätt. Sedan 2007 råder ett generellt
            förbud att fiska ål och endast den som har särskilt tillstånd
            från Havs- och vatten­myndigheten (HaV) får fiska arten. I dag
            finns i storleksordningen 200 yrkesfiskare som har tillstånd att
            fiska ål. Utöver det legala fisket i Sverige på ål finns även
            illegalt fiske. Så länge det finns legalt fiske på ål försvåras
            även kontrollen av försäljning av illegal ål och varje år beslagtas
            hundratals olagliga ålfiskeredskap i svenska vatten.
          </p>
          <p xml:id="i-8ppvn4sPmm9qiaFVqDtzXe">
            Det internationella havsforskningsrådet (Ices) råder till att
            snarast införa totalt fiskestopp på ål. EU har beslutat att allt
            fiske av ål i alla vatten ska förbjudas under en sammanhängande
            period på tre månader, mellan 1 augusti 2019 och 29 februari 2020.
            Varje medlemsstat har ansvaret att besluta om den exakta perioden
            under dessa 5 månader. I Sverige har HaV fått ansvar för att fastställa
            den. Förbudet genomfördes i Sverige från 1 november 2018 till
            31 januari 2019 och omfattade allt fiske efter ål i havet och
            i kustvatten. Förbudet innebar dock att ålfisket bara minskade
            med 19 ton, dvs. 12 procent. Detta till stor del beroende på att
            man fiskade ålen tidigare på säsongen. HaV har beslutat att förbudet
            i år ska gälla under samma tidsperiod, dvs. mellan 1 november
            och 31 januari 2019. Förbudet omfattar inte insjövatten. Vänsterpartiet
            anser att ett fiskeförbud under 3 månader är otillräckligt och
            att ett totalt moratorium istället bör införas och att inga tillstånd
            ska ges för ålfiske. Sverige har ansvar för att bevara ålen, inte
            minst då de flesta könsmogna ålarna (blankålar) från Östersjöregionen
            vandrar ut längs vår kust, och vi bör vara ledande för att skydda
            arten i nödvändig utsträckning. Vi anser att ytterligare åtgärder
            även krävs för att arten ska återhämta sig, inte minst vattenkraftens
            negativa påverkan på beståndet, men att nuvarande fiskemöjligheter
            på arten inte är hållbart. Ett totalt moratorium, som även omfattar
            vårt sötvatten, bör därför införas tills arten återhämtat sig.
          </p>
          <p xml:id="i-Y5xkGtGEV5aFUqmDn2L1DC">
            Sverige bör införa ett förbud för riktat fiske på ål. Detta bör
            riksdagen ställa sig bakom och ge regeringen till känna.
          </p>
          <p xml:id="i-4XkyqR5FuThARz6vQfB4K6">
            Sverige bör verka för att EU inför förbud mot riktat fiske på
            ål inom EU. Detta bör riksdagen ställa sig bakom och ge regeringen
            till känna.
          </p>
          <head xml:id="i-RDwYPdLHqKcM4VVXaJYvJd" type="h2">
            5.5 Effektivare fiskeövervakning
          </head>
          <p xml:id="i-5Aqhjf24DDSAomRtsYZ8jh">
            För att ett fungerande regelverk för ett hållbart fiske ska efterlevas
            krävs en effektiv kontroll samt ökad kunskap som därmed gynnar
            det yrkesfiske som följer regelverket om kvoter och utkastning.
            Kamerakontrollerna är en effektiv metod och kamera­materialet
            används för att säkerställa att rapporterade fångstuppgifter i
            loggboken är korrekta samt att fastställa att utkastförbud efterlevs.
            Kamerakontrollernas noggrannhet ger också en bra förutsättning
            för att inhämta fångstdata. Flera andra länder använder sig redan
            av den här tekniken och i Kanada genomfördes det första försöket
            redan 1999. Sedan 2019 är landningsskyldigheten (dvs. att all
            fisk som fångas och har en kvot inom EU ska tas ombord och landas
            i hamn) införd i samtliga EU-vatten. En hög efterlevnad av landningsskyldigheten
            kräver ett effektivt kontrollsystem. Vänsterpartiet har under
            flera år verkat för stärkt fiskeövervakning och bättre kunskapsunderlag
            gällande fiske och föreslagit möjlighet till försök med kamerakontroll.
            Vi välkomnar därför att regeringen 2019 gett HaV i uppdrag att
            utreda och föreslå hur ett försök med kamerabevakning av fiskefartyg
            kan genomföras.
          </p>
          <head xml:id="i-C511Qin4gXzPvppsCV66Hw" type="h2">
            5.6 Öka skyddet av havsområden
          </head>
          <p xml:id="i-UWfHs9uMbYUWWPbG4sLMdF">
            Internationella naturvårdsunionen (IUCN) enades 2016 om en resolution
            om att skydda 30 procent av havet i strikt skyddade områden till
            2030. Sverige har för närvarande ett etappmål om att 10 procent
            av Sveriges marina områden ska skyddas. Naturvårdsverket konstaterar
            i sin fördjupade utvärdering av miljömålen 2019 att detta arealmål
            kan uppnås om anslagsnivån i statsbudgeten är i enlighet med 2018
            års budget. Sverige har även inom den globala konventionen för
            biologisk mångfald (CBD) och FN:s hållbar­hetsmål, de s.k. SDG-målen,
            att leva upp till målsättningen om att till 2020 skydda minst
            10 procent av kust- och havsområdena grundat på bästa tillgängliga
            vetenskap. Oavsett om Sverige till 2020 klarar att uppnå mål om
            att minst 10 procent av våra marina områden ska vara skyddade
            2020 i ett ekologiskt representativt, samman­hängande och funktionellt
            nätverk så visar forskning att behovet av skyddade områden ligger
            på ungefär 20–30 procent för varje livsmiljö. Det är därför hög
            tid att Sverige, i likhet med en rad andra länder, höjer ambitionen
            med ett nytt arealmål för skyddade marina områden för att stärka
            bevarandearbetet. Sverige har i dag en förhållandevis liten areal
            skyddade marina miljöer i Östersjön. Vänsterpartiet anser att
            Sverige på långs sikt bör uppnå skydd för 30 procent av våra marina
            områden och att en målsättning om 20 procent bör vara ett lämpligt
            etappmål.
          </p>
          <p xml:id="i-GLtFWNQ7DPhEaRdLFdWBfc">
            Regeringen bör återkomma med förslag på strategi och målsättning
            om att öka skyddet av ekologiskt representativa, sammanhängande
            och funktionella marina områden till minst 20 procent. Detta bör
            riksdagen ställa sig bakom och ge regeringen till känna.
          </p>
          <p xml:id="i-EEPqJrkbqXhMts4aNSiRs">
            Inom FN förhandlas för tillfället ett globalt avtal som ska skydda
            internationellt vatten från överexploatering och därmed stärka
            det bristande regelverk som existerar i dag. Avtalet väntas vara
            klart under 2020 och kommer att vara ett tillägg i havsrätts­konventionen
            (Unclos). Trots att förhandlingarna inom FN för närvarande är
            inne på den tredje förhandlingsrundan av fyra och att utformning
            av regeltext närmar sig är det väldigt tyst från den svenska regeringen
            gällande Sveriges hållning.
          </p>
          <p xml:id="i-HhFsTXo1R3cVGc9kyrNX3f">
            De djupa havens ekosystem är till största delen outforskade men
            starkt påverkade av människan. Det finns i dag en rad exploateringshot
            från bl.a. fiskeindustrin och gruv­industrin. Forskare har rekommenderat
            att minst 30 procent av de globala marina om­rådena ska vara skyddade
            2030 och bl.a. Tyskland och Storbritannien har ställt sig bakom
            en sådan målsättning. Vänsterpartiet anser att även Sverige i
            förhandlingar om ett globalt avtal bör ställa sig bakom en sådan
            målsättning för att skydda havet som ekosystem och livsmiljöerna
            för miljontals arter.
          </p>
          <p xml:id="i-BXGmDNvWLt2a6u4Aq6z8td">
            Sverige bör i förhandlingar om globalt havsavtal driva krav om
            att skydda minst 30 procent av de globala marina områdena senast
            2030.Detta bör riksdagen ställa sig bakom och ge regeringen till
            känna.
          </p>
          <p xml:id="i-MTqjrcdyYk2Z33LJBbTWpG">
            Gruvdrift på havsbotten kan riskera större skador för den marina
            miljön än olje­borrning och jakt på djuphavsmineraler kan påverka
            miljöer som varit ostörda i miljarder år. Hur utvinningen av dessa
            mineraler kommer att påverka miljön för de djur som lever där
            och ekosystemet i stort vet i dag ingen säkert. Kunskapen om livet
            på flera tusen meters djup är för närvarande mycket bristfällig.
            Därmed blir en reglering för att minska riskerna vid gruvexploatering
            på havsbottnar mycket svår. Vänsterpartiet anser att försiktighetsprincipen
            därför bör tillämpas för att undvika att djuphavsgruvor medför
            giftiga föroreningar i näringskedjorna och förstörda ekosystem.
            Sverige bör i förhandlingar om havsrättskonventionen driva krav
            om införande av moratorium mot gruvdrift på djuphaven. Detta bör
            riksdagen ställa sig bakom och ge regeringen till känna.
          </p>
          <head xml:id="i-ESMbqbbfuWt7xpnDXGsDoz" type="h1">
            6 Mikroplaster och farliga ämnen
          </head>
          <p xml:id="i-FqbtB3AaXJEeqpsKVumGau">
            Enligt Naturvårdsverket har flera miljögifter minskat kraftigt
            de senaste decennierna tack vare åtgärder, men på vissa platser
            i Östersjön och Västerhavet finns ändå alltför höga halter kvar.
            Samtidigt finns andra nyare farliga ämnen i allt större mängder
            i havsmiljön. I Sverige står fiskkonsumtionen generellt för en
            stor del av det totala intaget av miljögifter. Vårt genomsnittsintag
            av PCB och dioxiner kommer till en betydande del från fisken vi
            äter. Fet fisk från Östersjön, Vänern och Vättern innehåller ofta
            dioxin och PCB över EU:s gränsvärden. Sverige och Finland har
            dock ett undantag från EU:s regler som nu permanentats och som
            ger rätt att sälja fisken på den inhemska mark­naden. Särskilt
            höga halter finns i fet fisk som strömming och vildfångad lax
            från förorenade områden, t.ex. Östersjön, Vänern och Vättern.
          </p>
          <p xml:id="i-RQjm2fKUuyaHLTBcyjBYgz">
            Perfluorerade ämnen och bromerade flamskyddsmedel, som kommer
            från våra vardagsartiklar, har under många decennier ökat markant
            i vår miljö. Provtagningar i sillgrissleägg och strömming kan
            tyda på att några av dessa börjar minska.
          </p>
          <p xml:id="i-MWWgMfHziWZzQPs2EmVW9p">
            Sverige har begränsat användningen av kvicksilver men det går
            enligt Naturvårds­verket inte att se någon tydlig trend när det
            gäller halterna i sill och strömming. Kadmiumhalterna i sill och
            strömming ligger kvar på samma nivåer som i början av 1980-talet
            trots flera åtgärder för att minska utsläppen. Halterna är betydligt
            högre i Östersjön än på Västkusten.
          </p>
          <p xml:id="i-T2yjnDkTSNVQn4DvUnoo3i">
            Den marina nedskräpningen leder till störningar i havets ekosystem.
            Plastföremål utgör den största delen av det marina avfallet. Plast
            är särskilt problematiskt då naturen inte kan bryta ned den, plast
            bryts i stället bara ner i mindre och mindre delar. Mikropartiklar
            av plast, s.k. mikroplaster (mindre än 5 mm), är särskilt störande
            för ekosystemet då de är av sådan liten storlek att de av organismerna
            uppfattas som plankton. I en svensk studie som presenterades i
            tidskriften Science framkom att abborrlarver föredrog att äta
            mikroplastpartiklar framför deras naturliga föda plankton. Följden
            av detta blev att de förutom sämre tillväxt även fick ett förändrat
            beteende. De blev mindre aktiva än fiskar uppfödda på plankton
            och reagerade inte på doften av rovdjur med följden att de lättare
            blev uppätna. I vatten fungerar dessutom mikroplasten som magneter
            vilket gör att miljögifter binder hårdare till dessa partiklar
            än till naturliga partiklar. Även människor kan få i sig mikroplaster
            genom att t.ex. äta filtrerande skaldjur som exempelvis musslor.
            Nästan all plast som finns i haven kommer från land.
          </p>
          <p xml:id="i-8rWnnnYHk74fygPoKPDtBr">
            Om inte snabba åtgärder vidtas för att minska plastmängden i
            våra hav förväntas plastmängden i våra hav att nästan fördubblas
            inom 6 år. Fortsätter vi som vi gör finns det mer plast än fisk
            i haven 2050.
          </p>
          <p xml:id="i-F77dSbtcZ4xf9niWDJ9Yk7">
            Plast består inte av ett material utan är en samling av väldigt
            många material. Plast görs vanligen från fossil råvara men även
            från förnybar råvara. Råoljan som används till plasttillverkning
            kan enligt beräkningar orsaka hela 6 procent av de totala utsläppen
            av växthusgaser. Det finns således ett flertal skäl att minska
            användningen av plast genom regleringar och förbud samt att stärka
            materialåtervinningen. Även plast som produceras av förnybar råvara
            orsakar negativa miljöeffekter för det marina ekosystemet. Vissa
            av de biobaserade plasterna är biologiskt nedbrytbara men inte
            alla.
          </p>
          <p xml:id="i-B8Zyt9fFQzwq4cXLYgXL7e">
            Naturvårdsverket har kartlagt möjliga källor och spridningsvägar
            av mikroplaster i Sverige. Man bedömer att dessa källor primärt
            bör åtgärdas i Sverige:
          </p>
          <list xml:id="i-eVBUmNyK1EsjX2pSzZ396" style="ul">
            <item xml:id="i-NhZuKy1JD2NZfW2khGffvV">
              Väg och däck
            </item>
            <item xml:id="i-Secjb8QYkGhsah9oRDokhU">
              Konstgräsplaner
            </item>
            <item xml:id="i-9UqwCCDz4mPviwg8RN3K7N">
              Industriell produktion och hantering av primärplast
            </item>
            <item xml:id="i-4HosNL71GgkJqKdLVdytA5">
              Tvätt av syntetfibrer
            </item>
            <item xml:id="i-AGGJJSLHJ5yikziAz6xngG">
              Båtbottenfärg
            </item>
            <item xml:id="i-RaTayNaA7GcPgQDE78ABVH">
              Nedskräpning
            </item>
          </list>
          <p xml:id="i-FKCfpvdPpB1C574LnjmZGQ">
            Samtidigt konstaterar Naturvårdsverket att det brister i tillräcklig
            vetenskaplig kunskap kring mikroplaster i haven och dess ursprung.
          </p>
          <p xml:id="i-XBmGRRuDBEmt39wWWMPJDV">
            EU har i det s.k. engångsplastdirektivet 2019 beslutat att förbrukningen
            av vissa engångsartiklar av plast ska minska. Direktivet innehåller
            både förbud mot vissa engångsartiklar av plast och krav på minskning
            av andra. Medlemsländerna ska införa en rad krav för att minska
            plastens inverkan på miljön och förbjuda vissa plastpro­dukter.
            Dessutom innehåller direktivet krav på att medlemsländerna ska
            göra det som behövs för att minska förbrukningen av muggar och
            livsmedelsbehållare av plast för engångsbruk. Vänsterpartiet delar
            regeringens bedömning att direktivet är ett steg i rätt riktning
            för en mer hållbar plastanvändning men att fler åtgärder krävs.
            Dessa åtgärder behöver både minska plastavfallet och samtidigt
            öka återvinningen av avfallet. Vi välkomnar att regeringen tillsatt
            en utredning i syfte att se över möjligheter för förbud av ytterligare
            produkter av plast för engångsbruk samt reglering av produkter
            som oftast förekommer vid nedskräpning på stränder och konstgräsytor.
            Vänsterpartiet anser dock att ytterligare åtgärder redan nu måste
            vidtas för att minska spridningen av farliga ämnen och mikroplaster
            i våra hav.
          </p>
          <head xml:id="i-5GKnPnSM5uECN6HmtRhxnm" type="h2">
            6.1 Inför nationellt förbud mot försäljning av plastbärkassar
          </head>
          <p xml:id="i-3TwJHUp3YWCTkCqyLtvTBN">
            Enligt EU:s direktiv ska förbrukning av plastbärkassar minska
            för att förbättra miljön och effektivare nyttja våra resurser.
            I Sverige införde regeringen en ny förordning 2016 om plastbärkassar
            för att minska förbrukningen av plastbärkassar. Riksdagen beslutade
            2017 att butiker och restauranger ska informera om plastkassars
            miljöpåverkan och medverka till att förbrukningen ska minska.
            I Sverige förbrukade vi 102 plastbärkassar per person 2018. Målet
            till 2025 är 40 plastkassar per person och år. Statistik från
            2017 visar att endast 40 procent av den sålda plasten material
            återvanns. Enligt Håll Sverige Rents skräprapport kommer plastpåsar
            på sjunde plats bland det vanligaste skräpet längs våra stränder.
          </p>
          <p xml:id="i-K5JXvZNKc8tPsVhNoDEB8K">
            Vänsterpartiet anser att det krävs kraftigare reglering av plastbärkassar
            för att minska dess miljöpåverkan. Vi anser att användning av
            plastbärkassar bör avskaffas. Att främja biobaserade plaster i
            stället för fossilbaserade plaster kan vara motiverat i en del
            fall för att minska plastförbrukningens miljöpåverkan och minska
            beroendet av fossila råvaror som råolja och naturgas. Inte heller
            biobaserade plastpåsar bryts dock ned och förorsakar skada på
            ekosystemen även de. Det finns biologiskt nedbrytbar plast, som
            kan vara tillverkad av både förnyelsebar och fossil råvara, men
            dessa kräver speciella förhållanden för att brytas ned. Regeringen
            har 2019 tagit fram en promemoria med förslag på skatt på plastbärkassar.
            Vi välkomnar att initiativ tas av regeringen för att med starkare
            styrmedel minska användningen men menar att det är otillräckligt.
            Ett flertal länder har valt att införa förbud mot plastbärkassar
            och vi anser att Sverige bör ansluta sig till dessa länder.
          </p>
          <p xml:id="i-NVZhiSVHB5ErjSCvazA3Wh">
            Sverige bör införa ett förbud mot plastbärkassar. Detta bör riksdagen
            ställa sig bakom och ge regeringen till känna.
          </p>
          <head xml:id="i-T5s8AEdnmwZvtAKgQe7fg" type="h2">
            6.2 Inför ytterligare pantsystem för plastprodukter
          </head>
          <p xml:id="i-USYH6WhjjfFoEuK74FvjaT">
            I princip ska alla dryckesförpackningar av plast eller metall
            som säljs i Sverige ingå i ett godkänt retursystem. Undantag gäller
            dock för dryck som huvudsakligen består av mejeriprodukter eller
            grönsaks-, frukt- eller bärjuice. Några producenter av saft och
            juice har frivilligt valt att ansluta sina produkter till retursystemet
            men det är inget krav.
          </p>
          <p xml:id="i-8qVNrRCxWVXzTzarbdME81">
            Jordbruksverket har 2016 genomfört en översyn av retursystemet
            för dryckesför­packningar som innehåller flera förslag på utvidgat
            pantsystem som vi anser att det finns goda skäl att genomföra.
            Genom ett utvidgat pantsystem för dryckesförpackningar kan kostnaderna
            för insamling och återvinning fördelas direkt till producenterna.
            Vänsterpartiet anser att det finns skäl att klargöra lämplighet
            i att även införa pant­system för ytterligare plastprodukter då
            detta stimulerar ökad grad av insamling och återvinning. Det skulle
            också ligga väl i linje med att Naturvårdsverket 2019 fått i uppdrag
            att föreslå etappmål för att främja återanvändning av förpackningar.
            Ett utvidgat pantsystem bör också eftersträva funktionalitet med
            övriga nordiska länder.
          </p>
          <p xml:id="i-G7D3LZ4dUsx8xmcBV1YfDE">
            Regeringen bör återkomma med förslag på ytterligare pantsystem
            för plastprodukter. Detta föreslår vi i vår motion Återbruk och
            återvinning 2019/20:2579.
          </p>
          <p xml:id="i-X6aE2fKdYj9ui4VJ5xF8C4">
            Det finns stora fördelar med pantsystem då det återvunna materialet
            går i ett eget flöde och har en hög kvalitet. I detta ligger en
            vinst för att återvinna en mängd material, inte minst för plastprodukter
            som kan framställas med stor variation gällande vilken typ av
            plast som använts. Vänsterpartiet anser att ett rimligt krav på
            livsmedelsbutikerna bör vara att samtliga plastdryckesförpackningar
            som finns för försäljning också ska vara möjliga att panta i samma
            butik. Ett lagförslag bör omfatta möjlighet till undantag för
            butiker där det anses skäligt, t.ex. lanthandlare. Regeringen
            bör återkomma med förslag på lagstiftning som innebär krav på
            livsmedelsbutiker om att försäljning av drycker med plastförpackning
            endast får ske om dessa är möjliga att panta och därmed återanvändas
            och återvinnas. Detta föreslår vi i Vänsterpartiets motion 2019/20:2579
            Återbruk och återvinning.
          </p>
          <head xml:id="i-WitTdWwHXw9hyFWBqS9ypi" type="h2">
            6.3 Ställ högre krav på plastproducenterna
          </head>
          <p xml:id="i-LkPcC1T1drx6vsBuRwFiFw">
            Plast har även en rad fördelar och är mycket användbart, t.ex.
            inom sjukvården. Plast ska därför användas där det är mest lämpligt.
            För att få till stånd en hållbar plast­användning krävs, förutom
            att användning av plast minskas, därför att så mycket som möjligt
            av använd plast kan återanvändas och återvinnas och att råvara
            av plast blir mindre fossilberoende. I dag konsumerar vi dock
            en stor mängd plast i Sverige som inte är möjligt att vare sig
            återanvända eller återvinna. Ibland innehåller plastprodukter
            ämnen som är miljö- och hälsoskadliga vilket gör att de inte lämpar
            sig för material­återvinning men i många fall beror det på att
            plastprodukterna består av så olika typer av plast att materialåtervinning
            inte är möjlig. Det är en ohållbar situation som enligt Vänsterpartiets
            uppfattning måste åtgärdas genom att högre krav ställs på producen­terna.
            Även om EU har antagit en i delar ambitiös handlingsplan för den
            cirkulära ekonomin får det inte begränsa vår nationella rådighet
            för skyndsamma nödvändiga åtgärder.
          </p>
          <p xml:id="i-AJTwGCyvLosaEKiF7wvhZe">
            Regeringen bör återkomma med förslag på lagstiftning med krav
            på ökat producentansvar samt krav på standardisering av plasttyper
            så att ökad återanvändning och återvinning möjliggörs. Detta föreslår
            vi i Vänsterpartiets motion 2019/20:2579 Återbruk och återvinning.
          </p>
          <head xml:id="i-KXR86HgGows48KfHdDF3Vy" type="h2">
            6.4 Minska fosforns belastning på miljön
          </head>
          <p xml:id="i-2hS7Xqn2chWyzMyoVgQqYP">
            Tillförseln av fosfor behöver minska med runt 20 procent till
            Bottenviken och mer än halveras till Egentliga Östersjön. Ungefär
            hälften av Sveriges fosfortillförsel från land till Egentliga
            Östersjön kommer från vår jordbruksmark. Även avloppsvatten via
            reningsverk och mindre avlopp är stora källor för tillförsel av
            fosfor. Genom att åstadkomma resurseffektiva kretslopp kan den
            negativa belastningen på miljön och folkhälsan minska. I dag är
            dock spridning av avloppsslam från reningsverk inte hållbart.
            Att återföra fosfor till åkermarken från reningsverken är eftersträvansvärt
            men får inte ske på bekostnad av att t.ex. bromerade flamskyddsmedel,
            PCB, läkemedels­rester och andra miljögifter sprids till odlingsmarken.
            Vänsterpartiet delar därför reger­ingens uppfattning att spridning
            av avloppsslam bör fasas ut och ersättas av tekniker där fosfor
            återvinns utan att miljö- och hälsoskadliga ämnen sprids. I dag
            finns dock tekniska lösningar som kan framställa en fosforfraktion
            som är fri från läkemedelsrester och andra miljögifter och som
            även möjliggör produktion av biogas. Vi välkomnar att regeringen
            tillsatt en utredning för att se över hur förbud mot spridning
            av avloppsslam kan införas samt om investeringsstöd behövs för
            lösningar som utvinner fosfor ur avloppsslam. Målsättningen är
            att fosfor ska återvinnas på ett giftfritt och säkert vis från
            avloppsslam. Utredningen ska presentera sitt slutbetänkande i
            september 2019. Vänsterpartiet anser att det m.a.a. betänkandet
            från utredningen nu är angeläget att Sverige även får ett etappmål
            för hållbar återföring av fosfor.
          </p>
          <p xml:id="i-W89R2cUAJQa63q2JsMs2KC">
            Regeringen bör återkomma till riksdagen med förslag på etappmål
            för hållbar återföring av fosfor. Detta bör riksdagen ställa sig
            bakom och ge regeringen till känna.
          </p>
        </div>
        <div xml:id="i-TBkBaiRdNVWPBfRdTdiqAL" type="motSignatures">
          <list xml:id="i-SBJVNkJuBfCzPDfsuBit5k">
            <item xml:id="i-G759aBj9XE5BFDEiju2Gi2" who="i-KNRqa17M8avm4WSafSQiUy">
              Elin Segerlind (V)
            </item>
            <item xml:id="i-48Hd3NmRNiyvNQiHUaGhoi" who="i-Srv2XCR7hGVyZ66wLkW6ad">
              Lorena Delgado Varas (V)
            </item>
            <item xml:id="i-PM9mAjrZT9pxeEPThxugwD" who="i-6CAgZyR6FvVqYZHQfCw5HJ">
              Hanna Gunnarsson (V)
            </item>
            <item xml:id="i-UqkBEciaYGAWomkgbPbC65" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-Ej9G5pGNBTatY5ZPKGSXcL" who="i-7EGhEVdWhirq9oiHvVcrQR">
              Lotta Johnsson Fornarve (V)
            </item>
            <item xml:id="i-YLC6QzS5xM9zpMrvBXJ8VD" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-EMqdH1u8M5eYkY5Ba3MYJ" who="i-CgLZxiLTqtr669ULBLHcuK">
              Yasmine Posio (V)
            </item>
            <item xml:id="i-U8BjLmkjcEvDTV3BdBcZmP" who="i-HG8uLqLT7SnwSx5YRobkVr">
              Håkan Svenneling (V)
            </item>
            <item xml:id="i-WRkR6TuvHGb8PdbgtFrH1d" who="i-G9GHaoV5TJoYjtjUJ6EXYj">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
