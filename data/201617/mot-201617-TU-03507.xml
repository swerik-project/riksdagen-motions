<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-TU-03507">
  <teiHeader>
    <fileDesc>
      <titleStmt>
        <title>med anledning av prop. 2016/17:21 Infrastruktur för framtiden - innovativa lösningar för stärkt konkurrenskraft och hållbar utveckling</title>
        <author corresp="i-FucmvyHZ22CXcKRGnfjaC4">av Anders Åkesson (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3507 av Anders Åkesson (C)</title>
          <idno type="rdwebb">H4023507</idno>
          <rs type="number">3507</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H4023507/text</ref>
          <ref type="dokument_url_html">http://data.riksdagen.se/dokument/H4023507</ref>
          <ref type="dokumentstatus_url_xml">http://data.riksdagen.se/dokumentstatus/H4023507</ref>
          <ref type="docx">http://data.riksdagen.se/fil/2407F312-159D-47FC-9E54-8EAE16CD7013</ref>
          <ref type="pdf">http://data.riksdagen.se/fil/8BA8F7F1-7B56-4D08-945A-D336D03DC528</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-FucmvyHZ22CXcKRGnfjaC4</idno>
            <name>Anders Åkesson</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Q6eLFUnMsgcxhh3D5zWAwx" type="basedOn"/>
        <correspContext corresp="i-Q6eLFUnMsgcxhh3D5zWAwx">
          <ref>Proposition 2016/17:21</ref>
        </correspContext>
        <correspAction xml:id="i-XADjNuveFJinqKYDaejwn1" type="signed"/>
        <correspContext corresp="i-XADjNuveFJinqKYDaejwn1">
          <note type="signatory" corresp="i-FucmvyHZ22CXcKRGnfjaC4"/>
        </correspContext>
        <correspAction xml:id="i-XSj8JmXMKpPiWybhsS5H6s" type="submitted">
          <date when="2016-10-26"/>
          <time when="11:08:58"/>
        </correspAction>
        <correspAction xml:id="i-Ugy8qvfWs59HzcMGCm3546" type="dismissed">
          <date when="2016-11-08"/>
        </correspAction>
        <correspAction xml:id="i-3oriGnvsQuDsrzD26uXHaB" type="reviewed">
          <date when="2016-11-08"/>
          <time when="13:45:21"/>
        </correspAction>
        <correspAction xml:id="i-2oBFMPZS9PXpW5yz34TEyo" type="referred">
          <date when="2016-11-09"/>
        </correspAction>
        <correspAction xml:id="i-BGEVnBpksNuybgvvgetag1" type="assigned">
          <date when="2018-06-12"/>
          <time when="15:56:24"/>
        </correspAction>
        <correspContext corresp="i-BGEVnBpksNuybgvvgetag1">
          <ref type="assignedTo">Trafikutskottet</ref>
        </correspContext>
        <correspAction xml:id="i-6JtY6aTAuw1dxWDPNLMZav" type="behandlas_i"/>
        <correspContext corresp="i-6JtY6aTAuw1dxWDPNLMZav">
          <ref type="uppgift">2016/17:TU16</ref>
          <ref type="ref_dok_id">H401TU16</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU16</ref>
          <ref type="ref_dok_titel">Cykelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ARKG8Hx5sxXYrCUyLNavpi" type="behandlas_i"/>
        <correspContext corresp="i-ARKG8Hx5sxXYrCUyLNavpi">
          <ref type="uppgift">2016/17:SkU24</ref>
          <ref type="ref_dok_id">H401SkU24</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">SkU24</ref>
          <ref type="ref_dok_titel">Punktskatter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-V6JRLFAhgqgtxYiRfTFZCy" type="behandlas_i"/>
        <correspContext corresp="i-V6JRLFAhgqgtxYiRfTFZCy">
          <ref type="uppgift">2016/17:TU12</ref>
          <ref type="ref_dok_id">H401TU12</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU12</ref>
          <ref type="ref_dok_titel">Fossiloberoende transporter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Y5WCuSFLvrJznnxUvBVx4T" type="behandlas_i"/>
        <correspContext corresp="i-Y5WCuSFLvrJznnxUvBVx4T">
          <ref type="uppgift">2016/17:TU14</ref>
          <ref type="ref_dok_id">H401TU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU14</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2AbxK1HHrUkaZ44CETKi4k" type="behandlas_i"/>
        <correspContext corresp="i-2AbxK1HHrUkaZ44CETKi4k">
          <ref type="uppgift">2016/17:TU4</ref>
          <ref type="ref_dok_id">H401TU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU4</ref>
          <ref type="ref_dok_titel">Infrastruktur för framtiden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5GRGNZJA8KHHjVt3zqpMfr" type="behandlas_i"/>
        <correspContext corresp="i-5GRGNZJA8KHHjVt3zqpMfr">
          <ref type="uppgift">2016/17:TU6</ref>
          <ref type="ref_dok_id">H401TU6</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">TU6</ref>
          <ref type="ref_dok_titel">It- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-PzdqNstvoHhDXRP5hGJpfP" type="motHeader">
        <div xml:id="i-SNEPMoKHhhg7qrAvMaC7v1" type="motTitle">
          Motion till riksdagen 2016/17:3507 av Anders Åkesson (C) med
          anledning av prop. 2016/17:21 Infrastruktur för framtiden – innovativa
          lösningar för stärkt konkurrenskraft och hållbar utveckling
        </div>
      </div>
      <div xml:id="i-UafAjvgh5kq7jghMvhDYZg" type="motBody">
        <div xml:id="i-SQGonZwUGfwws5gE9gfaxi" type="motProposal" subtype="förslag">
          <head xml:id="i-HnaP7y7gq8ZevWoSYqys3V">
            Förslag till riksdagsbeslut
          </head>
          <list xml:id="i-Aj3iFzYNG2sJUdaKReX49x" style="ol">
            <item xml:id="i-BTpV5Dwg21DwvxVtbKiANg">
              Riksdagen ställer sig bakom det som anförs i motionen om vikten
              av att minska underhållsskulden för både vägar och järnvägar till
              2029 och tillkännager detta för regeringen.
            </item>
            <item xml:id="i-DiKfcgnPZYuqrZS2oCWUds">
              Riksdagen ställer sig bakom det som anförs i motionen om att
              inom ramen för Trafikverkets resurser säkerställa att de enskilda
              vägarnas 43 000 km ska ha en bra standard, rätt sträckning och
              god bärighet, och detta tillkännager riksdagen för regeringen.
            </item>
            <item xml:id="i-Sy21fYToZC2TWxoCCMrUa3">
              Riksdagen ställer sig bakom det som anförs i motionen om att
              pröva förutsättningarna för regionalt ansvar för lågtrafikerade
              banor och tillkännager detta för regeringen.
            </item>
            <item xml:id="i-29j1zqEsBtVQNbbeYihuCJ">
              Riksdagen ställer sig bakom det som anförs i motionen om att
              värna de regionala flygplatserna och deras fortlevnad och tillkännager
              detta för regeringen.
            </item>
            <item xml:id="i-6xiSM8xBabd5T6GGSxeSqv">
              Riksdagen ställer sig bakom det som anförs i motionen om byggandet
              av höghastighetsjärnvägar och tillkännager detta för regeringen.
            </item>
            <item xml:id="i-Kq9vUvNeRyge21EGUzwRTV">
              Riksdagen ställer sig bakom det som anförs i motionen om färdigställande
              av Norrbotniabanan och tillkännager detta för regeringen.
            </item>
            <item xml:id="i-JR5rKqNEB1uxN7BJgdqKc8">
              Riksdagen ställer sig bakom det som anförs i motionen om att
              lagstiftningen om effektivare planering av vägar och järnvägar
              bör utvärderas i syfte att öka effektiviteten och produktiviteten
              av investeringar och tillkännager detta för regeringen.
            </item>
            <item xml:id="i-AAFCkV9HfNzmoEJu9SC1Ci">
              Riksdagen ställer sig bakom det som anförs i motionen om att
              Trafikverket vid beslut om investeringar och upphandlingar i väg
              och järnväg ska göra en bred analys av vilken metod som ger störst
              effektivitet, nytta och produktivitet och tillkännager detta för
              regeringen.
            </item>
            <item xml:id="i-YGoTd9Vqf3V8DTgDRPruVu">
              Riksdagen ställer sig bakom det som anförs i motionen om att
              arbeta för att utveckla de samhällsekonomiska kalkylmodellerna
              vad gäller infrastrukturinvesteringar och tillkännager detta för
              regeringen.
            </item>
            <item xml:id="i-UgiBkNSDgdPK1jTDmZ2eUU">
              Riksdagen ställer sig bakom det som anförs i motionen om att
              det behövs starkare incitament för en omställning av alla transporter
              för att nå målet om en fossiloberoende fordonsflotta till 2030
              och tillkännager detta för regeringen.
            </item>
            <item xml:id="i-6xP1dVs5bdT4C24APtDmbt">
              Riksdagen ställer sig bakom det som anförs i motionen om att
              främja förnybara drivmedel med ökad inblandning och kvotpliktssystem
              och tillkännager detta för regeringen.
            </item>
            <item xml:id="i-VzULSphNNcZ2PWsVu7LJEC">
              Riksdagen ställer sig bakom det som anförs i motionen om att
              en skatt på avstånd, en vägslitageavgift, skulle skada svenskt
              näringsliv och tillkännager detta för regeringen.
            </item>
            <item xml:id="i-SmR499PQ6pMeeW5L48nUoX">
              Riksdagen ställer sig bakom det som anförs i motionen om att
              Sverige i stället för att arbeta för nationella incitament till
              internationella transportslag ska vara pådrivande inom Internationella
              civila luftfartsorganisationen (ICAO), Internationella sjöfartsorganisationen
              (IMO) och EU för att skapa internationella lösningar där flyget
              och sjöfarten kan bära sina utsläpp och sin klimatpåverkan, och
              detta tillkännager riksdagen för regeringen.
            </item>
            <item xml:id="i-AvKx3vusTauQ1BwxN265oP">
              Riksdagen ställer sig bakom det som anförs i motionen om att
              åtgärder ska vidtas för att säkerställa att längre och tyngre
              lastbilar och tåg skyndsamt tillåts på ett tillräckligt, funktionellt
              och sammanhållet väg- och järnvägsnät i hela Sverige och tillkännager
              detta för regeringen.
            </item>
            <item xml:id="i-DuGtGm5gTsVza3c53szEf6">
              Riksdagen ställer sig bakom det som anförs i motionen om vikten
              av ett helhetsgrepp kring cykelfrågor och tillkännager detta för
              regeringen.
            </item>
            <item xml:id="i-U2jBWwVKMssndt5XDBk6Qx">
              Riksdagen ställer sig bakom det som anförs i motionen om att
              pausa införandet av det europeiska trafikstyrningssystemet för
              tåg (ERTMS) och tillkännager detta för regeringen.
            </item>
            <item xml:id="i-2TJDTPFJEFu7puaiBMgCNj">
              Riksdagen ställer sig bakom det som anförs i motionen om att
              försöksverksamhet för självkörande bilar ska regleras i en särskild
              lag och tillkännager detta för regeringen.
            </item>
            <item xml:id="i-CxppQUPecWHqDxoC57hbpu">
              Riksdagen ställer sig bakom det som anförs i motionen om att
              Trafikverket bör ges i uppdrag att ta fram en strategi för en
              fortsatt utbyggnad av elvägar och tillkännager detta för regeringen.
            </item>
            <item xml:id="i-BFzjn1qSpSQgF3fu64Yi6E">
              Riksdagen ställer sig bakom det som anförs i motionen om att
              ett helhetsgrepp och en långsiktig strategi behövs kring elektrifiering
              av transporter och tillkännager detta för regeringen.
            </item>
            <item xml:id="i-EDU14LwVkWAayuSdAZKB4n">
              Riksdagen ställer sig bakom det som anförs i motionen om att
              se över möjligheterna att se it som det femte transportslaget
              jämte väg, järnväg, sjö- och luftfart och tillkännager detta för
              regeringen.
            </item>
            <item xml:id="i-6YSgCpKgVutp1gkA3U6oDj">
              Riksdagen ställer sig bakom det som anförs i motionen om att
              ge Trafikverket i uppdrag att peka ut ett antal infrastrukturprojekt
              som lämpar sig för alternativa finansieringslösningar OPS och
              motsvarande och tillkännager detta för regeringen.
            </item>
            <item xml:id="i-dNnbFWHZFri3dyK2tvBJq">
              Riksdagen ställer sig bakom det som anförs i motionen om att
              privat kapital och pensionsfonder bör ges möjlighet att investera
              i infrastruktur i Sverige och tillkännager detta för regeringen.
            </item>
          </list>
        </div>
        <div xml:id="i-NdXJKUesA71BubbwfDxbQi" type="motContent">
          <head xml:id="i-H8JdSCrVYURV5nwV8GB5wh" type="h1">
            Övergripande utgångspunkter
          </head>
          <p xml:id="i-JY7bomvw2vj9FctzyLYn9B">
            Sverige är EU:s till ytan tredje största land och det land som
            har längst avstånd mellan landsändarna. För att bibehålla och
            fortsätta utveckla ett konkurrenskraftigt Sverige krävs en fungerande
            infrastruktur. Det är viktigt för att företag ska kunna frakta
            sina varor, så att människor enkelt ska resa till och från och
            inom Sverige och så att det enkelt går att pendla till arbetet.
            En fungerande infrastruktur är hela Sveriges blodomlopp som binder
            samman landet. Därför är det avgörande att vi vårdar den infrastruktur
            vi har samtidigt som nya satsningar görs för att stärka transportsystemet.
          </p>
          <p xml:id="i-qr29xyu18vi7Vm5YTCtSf">
            I arbetet för att nå en hållbar utveckling av vårt samhälle spelar
            infrastruktur en viktig roll. Genom att satsa på klimat- och miljösmarta
            lösningar kan vi utveckla Sverige och behålla vår konkurrenskraft
            på att hållbart sätt. Alliansen tror inte på att ställa olika
            transportslag mot varandra, vi behöver både flyg, järnväg, väg,
            sjöfart och inte minst i våra städer även cykel för att människor
            ska kunna arbetspendla och resa, för att företag ska kunna ta
            emot och skicka sina varor och för att sammanlänka hela Sverige.
            Alliansen tror i stället på att nyttja varje transportslag så
            effektivt som möjligt och ligga i framkant vad gäller morgondagens
            lösningar för att våra transportslag ska vara så klimatsmarta
            som möjligt.
          </p>
          <head xml:id="i-G7rpByFnTreDPSPNUGrn27" type="h2">
            Regeringens transportpolitik försvagar Sverige
          </head>
          <p xml:id="i-FsmB73QH31zYK6XeY3ihYi">
            Regeringens transportpolitik urholkar svensk konkurrenskraft
            och slår mot jobb och tillväxt i hela landet. Utgångspunkten är
            att höja skatter och fördyra för transporter, vilket slår hårt
            mot människor och företag som många gånger saknar alternativ.
            Det kommer i förlängningen att försvaga svensk tillväxt och försämra
            förutsättningarna för ett land som redan har bland Europas längsta
            avstånd och långt till marknaderna i Europa.
          </p>
          <head xml:id="i-YbTLs9oJmM4LnyTp6ZCrLE" type="h2">
            Kilometerskatt för lastbilar
          </head>
          <p xml:id="i-K1edAXbAfLRH8qJaPBPxL5">
            Sverige är beroende av konkurrenskraftiga transporter. Vi säger
            därmed nej till att införa en kilometerskatt för lastbilar. Det
            vore en ren straffskatt på avstånd och skulle slå hårt mot jobb,
            företagande och tillväxt i hela landet. Vår skogs- och basindustri
            skulle drabbas av ökade transportkostnader och Sverige skulle
            få svårare att hävda sig i en allt tuffare global konkurrens med
            de långa avstånd vi dessutom har. Järnvägen kommer aldrig att
            kunna dras till varenda ort, skogsglänta eller matbutik och att
            införa en straffskatt som slår hårdast mot de som saknar alternativ
            är ett skadligt sätt att bedriva transportpolitik på.
          </p>
          <p xml:id="i-4C7QgEtq4VGsYWSU2umwA7">
            Vi vet ännu inte hur den exakta utformningen av skatten kommer
            att se ut. Inledningsvis diskuterades en nivå på 14 kronor per
            mil och i Socialdemokraternas infrastrukturmotion från 2012 uppges
            att införandet av en kilometerskatt för tunga lastbilar skulle
            ge 4 miljarder kronor per år. Nu vet vi att utredaren även studerat
            en nivå på hela 26 kronor per mil. Så kraftigt höjda transportkostnader
            skulle innebära ett dråpslag mot svensk industri men också i förlängningen
            övervältras på konsumenterna i form av höjda priser på varor och
            exempelvis livsmedel, särskilt på landsbygden.
          </p>
          <p xml:id="i-XT7xnt8TdSRheDDQBRsMRd">
            Kilometerskatten slår mot en hårt ansatt åkerinäring som redan
            i dag har svårt att konkurrera med omvärlden och mot 63 000 lastbilschaufförer
            som är ett av vårt lands vanligaste yrken.
          </p>
          <head xml:id="i-W3TTqAERUGn1vskweqAMbL" type="h2">
            Nationell flygskatt
          </head>
          <p xml:id="i-53mjMGNwb32syGf1j9pMee">
            Flyget är ett hittills oslagbart transportmedel när det kommer
            till att transportera människor längre sträckor på kort tid. Ur
            ett infrastrukturellt kostnadsperspektiv är det även ett effektivt
            transportmedel då flyget inte behöver några anlagda vägar eller
            järnvägar för att kunna ta sig fram.
          </p>
          <p xml:id="i-KaSqLbxn77JFzciKRxmwFJ">
            I ljuset av att Sverige är det land i Europa som har längst mellan
            landsändarna och är relativt glesbefolkat, är vikten av goda flygförbindelser
            än mer betydelsefull. Därför tror vi inte på straffskatter på
            avstånd i form av den av regeringen aviserade nationella flygskatten.
            Det är en skatt på mobilitet som skulle skada Sveriges konkurrenskraft
            och försämra tillgängligheten i vårt land. Både Danmark och Holland
            har infört för att därefter avskaffa en nationell flygskatt eftersom
            de samhällsekonomiska konsekvenserna var mycket negativa.
          </p>
          <p xml:id="i-29Bxn3ouCoRUenAPyaxLLf">
            I oktober 2016 fattade den internationella luftfartsorganisationen
            ICAO beslut om ett globalt klimatstyrmedel för det internationella
            flyget. Vi välkomnar beslutet då det enda sättet att verkligen
            kunna hantera klimatutmaningen är genom ökat samarbete och internationella
            avtal. Beslutet innebär att det internationella flyget från 2020
            kommer att bidra till att nå Parisavtalets mål om minskade utsläpp.
            När vi nu nått en överenskommelse om ett internationellt system
            så förutsätter vi att regeringen omprövar sitt beslut att införa
            en nationell flygskatt. Globala utmaningar kräver globala lösningar,
            inte nationella särregler.
          </p>
          <head xml:id="i-6EmZKvVwsFuVDR9JndsxtP" type="h2">
            Höjd bensin- och dieselskatt
          </head>
          <p xml:id="i-L21h5VXRNe4i7mzWos25JG">
            Regeringen har utöver vanlig indexering infört en årlig uppräkning
            av bensin- och dieselskattesatserna. Denna överindexering och
            skattehöjning kommer över ett par år att driva upp bensinskatten.
            Alla de som är beroende av bilen för jobb och försörjning ska
            inte straffas för att man bor utanför storstäderna eller långt
            från en tågstation. Sverige behöver en ansvarsfull och verklighetsförankrad
            transportpolitik som inte ensidigt baserar sig på jobb- och tillväxthämmande
            skattehöjningar.
          </p>
          <head xml:id="i-HeXDzDzc5X1eSJjQ6i4YgZ" type="h2">
            Regeringen bedriver en allmänt vägfientlig politik
          </head>
          <p xml:id="i-Fz2sLa2kE48iSGJggnHuGc">
            Det är tydligt att den nuvarande regeringen nedprioriterar det
            svenska vägnätet och att Miljöpartiet tillåtits få ett alltför
            stort inflytande. I infrastrukturpropositionen anslår regeringen
            164 miljarder kronor till vägunderhåll, vilket inte är en tillräcklig
            nivå. Detta trots att Trafikverket betonat att vi riskerar att
            bygga upp en underhållsskuld på vägsidan om vi inte hanterar underhållet
            på rätt sätt. Trafikverkets generaldirektör Lena Erixon kommenterade
            detta till Aftonbladet den 11 oktober med ”Det här motsvarar inte
            vad vi sa” samtidigt som hennes bedömning är att viss del av vägnätet
            därmed kommer att släpa efter och tappa i funktion. Lena Erixon
            förklarade även att följden blir att mer lågtrafikerade vägar
            kommer få sänkt standard.
          </p>
          <p xml:id="i-5CpcZtEj3DJdDSdhJhVKjF">
            I vårändringsbudgeten för 2016 valde regeringen att minska vägunderhållet
            med en halv miljard kronor för det innevarande året. Det är en
            kraftig nedskärning som får konsekvenser i samtliga regioner,
            vilket Trafikverket har bekräftat. Trafikverket har även bekräftat
            att regeringens nedskärning leder till att vägnätets underhåll
            blir än mer eftersatt. De delar som främst påverkas är det lågtrafikerade
            landsbygdsvägnätet som ligger längre ned i Trafikverkets prioritering.
            Samtidigt innebär det att slaget är som hårdast mot de delar av
            landet där mycket talar för att bilen kan vara det enda alternativet
            för att transportera sig.
          </p>
          <p xml:id="i-Ati3j55txCGHQga7AdvqNa">
            Det kanske mest publika exemplet på att regeringen inte klarar
            av att hantera vägfrågor var när man 2014 valde att stoppa bygget
            av Förbifart Stockholm. Alliansen motsatte sig detta starkt vilket
            senare ledde till att en riksdagsmajoritet tvingade regeringen
            att återuppta byggandet. Kostnaden för att regeringen försenade
            bygget av Förbifarten uppgick totalt till 170 miljoner kronor
            av skattebetalarnas pengar. Regeringen agerade ansvarslöst i frågan
            då man vid ett tidigt stadium visste med sig att man hade en majoritet
            av riksdagen emot sig i den här frågan men ändå tog beslutet att
            stoppa bygget. Agerandet ledde till att infrastrukturminister
            Anna Johansson KU-anmäldes och sedermera blev prickad av riksdagens
            konstitutionsutskott.
          </p>
          <head xml:id="i-NVLr6wvUMKWC7Jh4NdKaE1" type="h2">
            Återförstatligande av järnvägsunderhållet
          </head>
          <p xml:id="i-FwGEGaN1PQELcX2VqYLkZ4">
            I infrastrukturpropositionen uppger regeringen att staten ska
            ta det samlade ansvaret för kontroll och utförande vid underhållet
            av de svenska järnvägarna. För ett år sedan presenterades den
            största översyn av svensk järnväg som någonsin utförts. Utredaren
            ekonomie doktor Gunnar Alexandersson gav tillsammans med en rad
            tunga företrädare för transportnäring, industri och samhälle en
            rad förslag som skulle både stärka och öka effektiviteten på spåren.
            Att regeringen inte på sedvanligt sätt har remitterat utredningen
            utan begravt den på departementet är respektlöst inte bara mot
            det gedigna arbete som genomförts och tågbranschen som ser stora
            behov av förändringar, utan även mot de företag och människor
            som varje dag drabbas av tågens förseningar eller urspårningar.
            Regeringens stora ord om höjning av underhållet blir ett luftslott
            när man i samma veva inte har för avsikt att komma till rätta
            med de många organisatoriska brister som finns och få så mycket
            underhåll som de pengar som satsas.
          </p>
          <p xml:id="i-7SZ5LHxjsgVqZThFrxce1Q">
            Att regeringen varken har förmågan eller viljan att använda skattebetalarnas
            pengar effektivt visas även av infrastrukturministerns ambition
            att återförstatliga järnvägsunderhållet. All forskning och utredning
            som görs om ämnet visar att det är en utveckling åt fel håll.
            Den ökade kvalitet och sjunkande kostnadsbild som blir resultatet
            av konkurrensutsättning genom upphandling verkar regeringen inte
            vara intresserad av. Enligt en studie från Statens väg- och transportforskningsinstitut
            från 2014 har konkurrensutsättningen genom upphandling lett till
            sänkta kostnader med ca 12 procent.
          </p>
          <p xml:id="i-P9TrGUii9eNRisNR49EVBM">
            Järnvägen har många organisatoriska brister men att det är många
            aktörer som är med och bidrar till utveckling och innovation är
            inte problemet. På vägsidan har underhåll upphandlats i konkurrens
            sedan länge och fungerar mycket bra. Trafikverket behöver få bättre
            kunskap om hur man gör goda upphandlingar för att vi ska kunna
            säkerställa mesta och bästa möjliga underhåll per investerad skattekrona.
            Det är positivt att Trafikverket tar ett mer samlat ansvar för
            verksamheten vilket inkluderar besiktningsverksamheten. Men ett
            fullständigt återförstatligande är inte rätt väg att gå.
          </p>
          <head xml:id="i-RXLMPniaRwpipTS7YiQkab" type="h1">
            Underhåll/vidmakthållande av väg och järnväg
          </head>
          <p xml:id="i-3ZjwkCSGL3zyp4RUesuZ9m">
            Person- och godstransporter på de svenska vägarna och järnvägarna
            samt via flyg och sjöfart ökar för varje år. Städer, landsbygd,
            näringsliv och i princip varenda invånare är beroende av att dessa
            ska fungera. Underhållet av vägar och järnvägar är tyvärr eftersatt
            på många sträckor samtidigt som belastningen ökar. Därför är det
            angeläget med fortsatta satsningar på underhåll. Centerpartiet
            dubblade i alliansregeringen satsningarna på järnvägens drift
            och underhåll jämfört med tidigare socialdemokratiska regeringar.
            Behoven är dock fortsatt stora.
          </p>
          <p xml:id="i-Vx3xSnBFgR88bm9wbpAEy1">
            I propositionen finner vi många textrader vi är eniga om, såsom
            att fungerande godstransporter är viktiga och att bärighet och
            tjälsäkring av vägar är angelägna. Regeringen använder stora ord
            vad gäller ökningen av medel till underhåll av infrastruktur men
            vid närmare granskning av siffrorna är det tydligt att underhållsskulden
            ökar efter 12 år med regeringens föreslagna finansieringsram.
            I Trafikverkets eget inriktningsunderlag för vidmakthållande av
            väg och järnväg förklaras dels den summa som måste till för att
            bibehålla dagens funktionalitet över 12 år, dels den nivå som
            behövs för att hålla funktionaliteten på dagens nivå inklusive
            återtagande av eftersläpning på 12 år. Över 110 miljarder kronor
            saknas för att återhämta infrastrukturens skick och 56,2 miljarder
            kronor för att behålla dagens funktionalitet (Trafikverkets förslag
            i Vidmakthållande – Underlagsrapport till Inriktningsunderlag
            2018–2029, jämfört med anslag i prop. 2016/17:21). Vad som dock
            behöver tas i beaktande är att transportbehovet förväntas öka
            över 12 år, och att dagens funktionalitet inte kommer att räcka
            till om 12 år. Propositionen bygger därmed in fortsatta brister
            i hela transportsystemet med avsevärt risktagande för raserad
            funktionalitet i väg- och järnvägsnätet utanför storstadsområdena
            och de större mest prioriterade stråken. Centerpartiet vill inte
            se en undermålig järnväg om 12 år. Inte heller vill vi se en situation
            där 80 procent av vägnätet är sämre än i dag, vilket riskerar
            blir resultatet av regeringens politik. Centerpartiet vill se
            vägar och järnvägar som är funktionellt bättre och effektivare
            än i dag och som näringsliv och människor vågar lita på. Genom
            att bl.a. säga nej till stadsmiljöavtalen och genom att pausa
            införandet av ett ännu icke färdigutvecklat signalsystem (ERTMS)
            vill vi möjliggöra en högre finanseringsram för vidmakthållande
            och underhåll, med betoning på de första åren i planeringsperioden.
            Sammantaget bedömer Centerpartiet att 15–19 miljarder kronor kan
            frigöras för detta. Med en framtung inriktning möjliggör vi en
            tidigare upprustning, en bättre driftsekonomi och hushållning
            med offentliga medel, vilket innebär minskade kostnader längre
            fram för avhjälpande underhåll. Särskilt bör de tidiga satsningarna
            fokusera på väg, eftersom regeringens föreslagna ökning av 7 procent
            under en 12-årsperiod är en oacceptabelt låg inriktning.
          </p>
          <p xml:id="i-7gZMsfcMjVaErfux67NRbZ">
            Centerpartiet vill se större satsningar men vi efterlyser även
            en effektivare organisation för underhållet. Tack vare att järnvägens
            underhåll och investeringar numera och i ökande utsträckning upphandlas
            genom konkurrens har våra skattemedel kunnat användas effektivare.
            Enligt en rapport från VTI från 2014 har konkurrensutsättningen
            genom upphandling lett till sänkta kostnader med ca 12 procent,
            med bibehållen kvalitet. Trots att experter och regeringens egen
            utredare är positiva till den konkurrensutsatta upphandlingen
            av underhållsåtgärder har regeringen beslutat om ett återförstatligande
            av järnvägsunderhållet. Regeringens beslut strider mot en samlad
            expertis och innebär ett ineffektivt användande av skattemedel.
            Centerpartiet menar att regeringen bör främja fortsatt konkurrens
            vad gäller investeringar och underhållsentreprenader av järnvägen
            för att ge fortsatta förutsättningar för ökad kostnadseffektivitet.
          </p>
          <p xml:id="i-FrNiDbQ93nWcaVCBM7qNHr">
            För ett år sedan presenterades den största översyn av svensk
            järnväg som någonsin utförts. Utredaren Gunnar Alexandersson gav
            tillsammans med en rad tunga företrädare för transportnäring,
            industri och samhälle en rad förslag som skulle både stärka och
            öka effektiviteten på spåren. Givet de effektiviseringsbehov som
            finns är det mycket anmärkningsvärt att utredningens slutsatser
            inte återfinns i regeringens Infrastrukturproposition och att
            regeringen inte tar utredningens resultat på allvar och i stället
            aviserar att man inte kommer låta slutbetänkandet gå på remiss.
          </p>
          <head xml:id="i-7yc6FQxX9NU9qzK1U8v1UF" type="h2">
            Enskilda vägar
          </head>
          <p xml:id="i-BeqDGvutoeMMZihKWwx7rt">
            En väl fungerande infrastruktur är en grundläggande förutsättning
            för att hela landet ska ges förutsättning att leva och utvecklas.
            De enskilda vägarna, en mycket omfattande del av den svenska transportinfrastrukturen
            som säkerställer tillgängligheten för boende och industri, är
            en viktig del i detta. Regeringen skriver i propositionen att
            de enskilda vägarna för många orter är det enda transportalternativet.
            Det är de enskilda vägarna som möjliggör att en miljon människor
            dagligen kan påbörja och avsluta sin resa till jobb och hem. Samtidigt
            ger de oss tillgång till exempelvis friluftsliv och är en förutsättning
            för stora delar av vår besöksnäring.
          </p>
          <p xml:id="i-P6CyBTTgFAgJKoq7eaWSbM">
            Det svenska vägnätet består av 43 000 mil enskilda vägar, medan
            endast ca 10 000 mil är statliga och 4 100 mil kommunala. Ansvariga
            för de enskilda vägarna är väghållarna, exempelvis enskilda markägare,
            vägföreningar eller samfällighetsföreningar. Av dessa får 7 700
            mil statsbidrag som ska bidra till att vägarna tillgodoser behoven,
            är publikt tillgängliga och håller en hög transportkvalitet. Givet
            att propositionens skrivningar åtföljs av reala anslag i ett senare
            regeringsbeslut välkomnar Centerpartiet skrivningarna om vikten
            av fortsatta satsningar på bärighet och tjälsäkring, vilka gör
            det möjligt att upprätthålla full bärighet året runt på de vägar
            som bedöms som viktiga för näringslivet. De enskilda vägarna är
            även mycket betydelsefulla ur ett godstransportperspektiv. Det
            är därför viktigt att de enskilda vägarna ges förutsättningar
            att klara av att rusta sig inför införandet av 74-tonslastbilar
            på de svenska vägnäten, till förmån bl.a. för en väl fungerande
            konkurrenssituation för svensk skogsindustri. Enskilda vägar är
            även en viktig förutsättning för övriga råvarutransporter. Många
            tunga transporter går på enskilda vägar både för jord- och skogsbruk
            samt övrig industri. Centerpartiet medverkade i alliansregeringen
            till ett kraftigt ökat stöd till de enskilda vägarna och anser
            att de enskilda vägarna ska fortsätta främjas. Det finmaskiga
            vägnätet måste ha en hållbar och bra standard för bärighet och
            belastning. Därför måste prioritetsgraden för de enskilda vägarna
            höjas och förutsättningar ges för att upprätthålla och utveckla
            dessa vägar.
          </p>
          <head xml:id="i-NAzUByk3piT5pKMBA5W86u" type="h2">
            Regelsystem för vägföreningar
          </head>
          <p xml:id="i-FwifW4orzSrzsSBH6Pgpfb">
            En väl fungerande infrastruktur är en grundläggande förutsättning
            för en levande landsbygd. De enskilda vägarna är en viktig del
            i detta, och inte minst den förvaltning som sker genom samfällighetsföreningar
            och vägföreningar. Det statliga ansvaret i denna förvaltning har
            visat sig vara både dyr och avancerad. Riksförbundet Enskilda
            Vägar (REV) har därför föreslagit regeringen att utreda förenklade
            och rättssäkra regler för ändring av inaktuella andelstal efter
            förebild från Finland.
          </p>
          <p xml:id="i-6SrjqwRhX59h8wR7kcViPG">
            I dag är det Lantmäterimyndigheten som är ansvarig för att andelstalen
            blir rättvisa och följer regelverket, enligt vad samfällighetsföreningarna
            ansöker om. Ett av de viktigaste förslagen i den finska modellen
            innebär i stället att föreningarna ges förtroendet att själva
            fastställa ändringar av andelstal när det sker förändringar utefter
            en väg, t.ex. när ett fritidshus övergår till helårsboende eller
            tvärtom. Ytterligare en förenkling skulle ske om detta kan utföras
            via ett digitalt verktyg. Förhoppningen är att det skulle underlätta
            för de ca 40 procent av föreningarna som i dag avstår från att
            ansöka om ändringar hos Lantmäteriet, dels på grund av att det
            är orimligt dyrt, dels på grund av att handläggningstiderna bara
            det senaste året ökat från sju till sexton veckor.
          </p>
          <p xml:id="i-V18VAR7C4MXHNQhyin2Zyz">
            Förslaget bör kunna innebära en minskad byråkrati i en omfattning
            av 25 miljoner kronor årligen, dessa pengar kan i stället användas
            till att göra skillnad för det enskilda vägnätet. Vi föreslår
            därför att det skyndsamt bör utredas hur REV:s förslag till regelförenkling
            enligt ovanstående kan implementeras i Sverige.
          </p>
          <head xml:id="i-DDs7rrfsyF1zj7szDufMEK" type="h2">
            Lågtrafikerade banor
          </head>
          <p xml:id="i-BAyCxv6cTg6hhW5mvWDWCQ">
            Trafikverket genomförde under 2016 en utredning av de lågtrafikerade
            banornas betydelse i järnvägssystemet. Utredningen påvisar att
            det i många fall behövs stora utbyten av framför allt gammal räls,
            vilket kommer att generera stora kostnader. En handfull banor
            har även identifierats där det bedöms att det kommer att krävas
            en höjd funktionalitet i framtiden. På ett fåtal banor är bedömningen
            också att det kan räcka med lägre funktionalitet, då det inte
            finns någon efterfrågan för att trafikera banorna i dagsläget.
            Centerpartiet anser att man nu bör överväga att låta regionerna
            ta ett ansvar för beslutanderätt och förvaltning av lågtrafikerade
            delar av järnvägssystemet. En grundläggande förutsättning för
            detta är självklart att Trafikverket/staten först gör rätt bedömningar
            av och också varaktigt avsätter erforderliga resurser för det
            eftersatta underhållet av dessa järnvägssträckor. Ett regionalt
            ansvarstagande skulle, enligt vårt sätt att se det, öppna upp
            för en effektivare förvaltning kopplad till övrigt regionalt utvecklingsarbete
            i regionernas länstrafikplaner och öppna för en möjlighet till
            att medfinansiera denna del av järnvägssystemet med resurser från
            EU:s strukturfondsprogram. Modellen har med framgång tillämpats
            i Tyskland och Österrike. En grundförutsättning för detta är att
            staten kan garantera och försäkra den delfinansiering som krävs.
          </p>
          <head xml:id="i-7bTEZYa1ya6q3Z3sse9bKA" type="h2">
            Regionala flygplatser
          </head>
          <p xml:id="i-tfMFst2W6BG8srR6yzZwC">
            Sveriges stora avstånd gör att vi är helt beroende av ett fungerande
            flyg och möjlighet för näringslivet att lätt kunna ta sig till
            Stockholm och ut i världen. De regionala flygplatserna binder
            samman Sverige, skapar arbetstillfällen och ökar möjligheterna
            till turism i hela landet. Därför är det viktigt att regeringen
            systematiskt arbetar för att stärka villkoren för svenskt flyg.
            Då EU-kommissionen i dag genomför granskningar av en rad regionala
            flygplatser som erhåller statsstöd råder en osäkerhet kring hur
            framtiden ska bli för dessa. Vi förutsätter att regeringen tar
            i beaktande de problem som de regionala flygplatserna i dag upplever
            i sin kommande flygstrategi. Alliansen menar att regeringen bör
            värna de regionala flygplatserna och deras fortlevnad.
          </p>
          <head xml:id="i-Da1ELZuqTLk2bJQJdjrzf1" type="h1">
            Nya investeringar
          </head>
          <head xml:id="i-QXHMArjNiLFbXWnFE1SmX" type="h2">
            Sverigeförhandlingen
          </head>
          <p xml:id="i-UHpgVPdmFGFHhgHGRkiskG">
            En väl utbyggd infrastruktur knyter ihop Sverige och skapar förutsättningar
            för fler jobb och företag i hela landet. Arbetsmarknadsregioner
            breddas, det möjliggör fler hållbara transporter, minskad klimatpåverkan
            och att nya bostäder växer fram. Snabbare tåg skapar dessutom
            möjlighet till enklare och effektivare pendling. Det handlar om
            modern, grön infrastruktur som knyter samman Sverige och som Centerpartiet
            därför har en positiv inställning till.
          </p>
          <p xml:id="i-7u2j9er4m1iJi7yZKoQ7KC">
            I dag räcker den svenska järnvägens kapacitet inte till, varken
            i norra eller södra Sverige. En kraftig tillväxt i tågtrafiken
            har lett till högt kapacitetsutnyttjande och eftersatt underhåll
            samtidigt som järnvägen under lång tid varit i behov av ytterligare
            förstärkningar vad gäller drift och underhåll. Denna situation
            gör systemet mycket känsligt för störningar, både planerade, tekniska
            och väderberoende. Slutresultatet blir låg pålitlighet och lågt
            förtroende för tåg, såväl för persontrafik som för den stora mängd
            gods som varje dag måste transporteras på järnväg.
          </p>
          <p xml:id="i-XHsaZaDLosWSkCtWkg5KeR">
            Centerpartiet är övertygade om att det krävs kraftiga satsningar
            på både nyinvesteringar i räls för exempelvis kapacitetshöjningar
            och driftsäkerhet men även satsningar på tillgänglighet i transportinfrastrukturen
            och på drift och underhåll av befintlig sådan i hela landet. Mot
            bakgrund av detta, samt behovet av ökat bostadsbyggande, tog Centerpartiet
            i alliansregeringen initiativ till Sverigebygget, som efter valet
            bytte namn till Sverigeförhandlingen. Sverigebygget syftade till
            att binda samman hela Sverige genom att satsa på höghastighetståg,
            fler tågstopp i mindre orter, förstärkningar av järnvägen i norra
            Sverige och byggandet av 100 000 nya bostäder. Att med modern
            infrastruktur knyta samman Sverige är av största vikt för att
            hela landet ska ges möjligheter att skapa jobb och bidra till
            klimatomställningen.
          </p>
          <p xml:id="i-QdomNkXT1xeqRrzNEY2BS9">
            Centerpartiet har en positiv grundinställning till höghastighetsjärnvägar,
            till modern, grön infrastruktur som leder till ökad rörlighet.
            Vi har en stor tilltro till de möjligheter tekniken medför. Höghastighetståg
            öppnar även för kommande systemförändringar och utveckling som
            vi i dag inte exakt kan förutse, såsom förstoring av arbetsmarknads-
            och utbildningsregionerna. Det påverkar även människors benägenhet
            att se nya möjligheter i kommunikationsmöjligheterna och därmed
            förändra sina liv. Exempel på tidigare infrastruktur som lett
            till större påverkan än analyserna visat är Svealandsbanan som
            byggdes med enkelspår men som i dag byggs ut med dubbelspår för
            att resandet har blivit mycket större än man trodde. Så är fallet
            även med Öresundsbron som kommer att vara avbetalad mycket tidigare
            än beräknat tack vare mer resande än man prognostiserat. Båda
            exemplen är systemförändringar som inte kunde fångas av förstudier.
            Ett projekt med höghastighetsbanor bär med andra ord på stor potential,
            men Centerpartiet är samtidigt måna om en hållbar finansiering
            och att Trafikverket förmår att vidmakthålla en hög grad av kostnadskontroll
            i projektet. Finansieringen måste ske på ett ansvarsfullt sätt
            och får inte äventyra andra viktiga nyinvesteringar och reinvesteringar
            samt underhåll av befintlig transportinfrastruktur.
          </p>
          <p xml:id="i-PKCtuv9YbLLZHRAbLDqkhk">
            Projektet ska ses som en helhet med anslutningar, bostäder, investeringar
            och kollektivtrafik i hela Sverige. En satsning på höghastighetståg
            måste även inkludera att höghastighetsbanorna och deras stationer
            länkas till och förstärker kapaciteten på befintlig transportinfrastruktur
            så att tillgängligheten kommer hela det svenska transportsystemet
            till del.
          </p>
          <head xml:id="i-NfDDNrk3tUd1SbFsLXMTk4" type="h2">
            Norrbotniabanan
          </head>
          <p xml:id="i-8fF8PHkNjRshbZtr9u6yac">
            Norra Sveriges näringsliv har ett behov av en fungerande och
            effektiv infrastruktur för såväl gods som människor. Trots stora
            avstånd och glest befolkade län har norra Sverige en viktig roll
            i svensk export, en roll som måste vårdas och vässas. Där fyller
            besked om ett färdigställande av Norrbotniabanan en viktig funktion.
            Centerpartiet drev i alliansregeringen för en fortsatt utbyggnad
            av järnvägen i norra Sverige som en del i Sverigebygget. Skogen,
            malmen och stålet är viktiga exportvaror som utgör en stor del
            av Sveriges ekonomi. Den norra delen av landet, med sina rika
            naturresurser, bidrar stort till denna utveckling. En viktig förutsättning
            för export är fungerande transporter. Därför är regeringens löfte
            om en byggstart av Norrbotniabanan närmast ett hån mot norra Sverige
            när det som aviseras i budgetproposition för 2017 är byggstart
            från Umeå till Dåva, en deponianläggning 9 km norr om Umeå. I
            denna infrastrukturproposition nämns inte en fortsatt utbyggd
            Norrbotniabana som en tydlig målsättning.
          </p>
          <p xml:id="i-6g1amhUYdm2XoveJW4AXrM">
            Projektet är stort och skulle i likhet med många andra motsvarande
            projekt lämpa sig att genomföras i offentlig-privat samverkan.
            I korthet innebär det att privat kapital skjuts till och att investerarna
            i gengäld får tillbaka sina pengar över en längre tidsperiod i
            form av avgifter. Använder man även EU:s medfinansiering så blir
            byggandet än mer möjligt att genomföra. Erfarenheten visar att
            offentlig-privat samverkan (OPS) kan vara ett effektivt sätt att
            snabbt genomföra stora infrastrukturprojekt och rätt använt leder
            det till snabbare genomförande, en lägre livscykelkostnad, sammantaget
            blir det mera kostnadseffektivt.
          </p>
          <p xml:id="i-3qsSbb1UPkATMwkGM8JVmD">
            Regeringens tydligaste besked avseende transportinfrastruktur
            och kommunikationerna i norra Sverige har så här långt inskränkt
            sig till att meddela införande av vägslitageavgift, en skatt på
            avstånd, att dränera SJ på medel så till den grad att de behöver
            stänga ned nattågen samt att man avser att införa en nationell
            flygskatt. Till skillnad från regeringen vill Centerpartiet utveckla
            och investera i kommunikationer i hela landet och kräver att regeringen
            så snart som möjligt utser en särskild förhandlingsperson för
            investeringar i infrastruktur i norra Sverige. Förhandlingspersonen
            ska tillsammans med kommuner, regioner och näringsliv i regionen,
            undersöka behov och möjligheter till alternativ finansiering,
            exempelvis OPS samt EU:s medfinansiering. Alla delar i transportsystemet
            hänger ihop och bör samverka och frågan behöver ett brett anslag.
            Förhandlingspersonen bör därför även se till att investeringar
            i framför allt järnväg kopplas ihop med frågor som rör vägnätet
            och godstransporterna och att detta koordineras med landsändans
            och landets behov, detta för att inte tappa tempo ännu mer.
          </p>
          <head xml:id="i-YYDNpBSSW7jDFsBjECMaWv" type="h2">
            Planering vid investering i infrastruktur
          </head>
          <p xml:id="i-SF2aviU5BcVSJQCbrrxS9p">
            Regelverket för strategisk och ekonomisk planering av vägar och
            järnvägar är komplext och svåröverskådligt, delvis på grund av
            att det tillkommit vid olika tider och tillämpats med olika syften.
            Detta gör det svårt att göra en realistisk planering som kan spänna
            över flera områden såsom hänsyn till miljö och kostnadseffektivitet.
            Det är på många punkter tydligt att planeringen av vägar och järnvägar
            behöver bli effektivare. Alliansregeringen tog 2013 fram en lagstiftning
            som syftar till effektivisering och ökad produktivitet vid planeringen
            av vägar och järnvägar. Förslagen byggde på resultaten från den
            parlamentariska Transportinfrastrukturkommittén. Bland åtgärderna
            i propositionen finns bl.a. en planeringsmodell som ska resultera
            i upp till två år kortare planeringsprocesser för större projekt
            och betydliga tidsvinster för små och medelstora projekt. Lagstiftningen
            ger goda möjligheter till effektivisering och ökad produktivitet.
            Därför är Alliansen fortsatt angelägna om att detta arbete fortgår,
            då det fortfarande finns tidsvinster att göra och pengar att spara.
            Fysiska och marknadsmässiga förutsättningar förändras över tid,
            medan behovet av smart planering av infrastruktur består. Lagstiftningen
            om effektivare planering av vägar och järnvägar bör därför utvärderas
            i syfte att öka effektiviteten och produktiviteten av investeringar.
          </p>
          <p xml:id="i-DLgYJgvCS7Mu2K9McLaHrW">
            Samhälleliga investeringar i transportinfrastruktur föregås av
            åtgärdsvalsstudier och prioriteras enligt fyrstegsmodellen där
            t.ex. trimning av en redan befintlig transportanläggning föregår
            en nyinvestering. I sammansatta sammanhang där primärkommun, regionkommun
            och stat gemensamt eller var för sig driver transportinfrastrukturprojekt
            som samverkar är dialog för samsyn nödvändigt för undvikande av
            en suboptimerad lösning. Exempel på sådant är Götaälvsförbindelsen
            genom Göteborg upp i Vänern. För att varje investerad krona ska
            göra så stor samhällsnytta som möjligt är det centralt att göra
            jämförande analyser för att välja rätt metod för varje enskilt
            projekt. Vi anser därför att Trafikverket vid beslut om investeringar
            och upphandlingar i väg och järnväg ska göra en bred analys av
            vilken metod som ger störst effektivitet, nytta och produktivitet.
          </p>
          <p xml:id="i-NXjzG4eRRq4v7GqTi5E6bS">
            Riksdagen har fattat beslut om att det övergripande transportpolitiska
            målet är att säkerställa en samhällsekonomiskt effektiv och långsiktigt
            hållbar transportförsörjning för medborgarna och näringslivet
            i hela landet. Infrastruktursatsningar är ofta omfattande; i den
            nationella planen för åren 2014–2025 avsatte Alliansen 522 miljarder
            kronor för fler jobb och ökad tillväxt. För att investeringar
            i infrastruktur ska generera så stor samhällsnytta som möjligt
            är det av yttersta vikt att de samhällsekonomiska kalkylmodeller
            som ligger bakom de prioriteringar som görs är korrekta och rättvisande.
            Bland annat Finanspolitiska rådets rapport från 2015 väcker frågan
            om alla investeringsbeslut har varit samhällsekonomiskt effektiva.
            Därmed bör regeringen arbeta för att utveckla de samhällsekonomiska
            kalkylmodellerna vad gäller infrastrukturinvesteringar. Exempelvis
            bör det övervägas att göra en genomlysning och omarbetning av
            värderingen av godstransporter.
          </p>
          <head xml:id="i-Tr69y5uUCEaS4yDUZwgWft" type="h1">
            Transporteffektivitet och minskade utsläpp
          </head>
          <p xml:id="i-TYYqYHukGzN6tmuW9ymNKp">
            Utsläppen från transportsektorn är den största klimatutmaningen
            i Sverige. Enbart inrikestransporterna står för en tredjedel av
            våra utsläpp av växthusgaser. Fossila bränslen ger dessutom negativa
            hälsoeffekter på grund av utsläpp av luftföroreningar. Med Centerpartiet
            och alliansregeringen ökade andelen förnybar energi i transportsektorn
            från 3 procent till 18,7 procent. Centerpartiet ska fortsätta
            vara pådrivande i denna omställning och främja det förnybara och
            miljövänliga i hela landet.
          </p>
          <p xml:id="i-DcVoiSG7Zbx7ADxnEejpbB">
            Huvuddelen av utsläppen från inrikes transporter kommer från
            vägtrafiken, vilken domineras av personbilar. Dessa utsläpp har
            visat på en minskande trend mellan 2008 och 2014 men siffrorna
            för 2015 visar chockartat nog att minskningen har avstannat. För
            att stävja detta har den blocköverskridande miljömålsberedningen
            nu satt upp mål om 70 procents minskning av utsläppen inom inrikes
            transporter till 2030 jämfört med 2010 års nivå. Genom långsiktiga
            målsättningar och styrmedel som premierar de förnybara alternativen
            framför de fossila har Centerpartiet under dåvarande tid i regeringsställning
            åstadkommit goda resultat så att Sverige som första land uppnådde
            vårt 2020-mål om 10 procent förnybart i transportsektorn. Centerpartiet
            vill bygga vidare på detta och se än mer förnybart i transportsektorn
            med det mål vi har satt om att ha en fossiloberoende fordonsflotta
            till 2030. Som ett delmål mot en fossiloberoende fordonsflotta
            anser vi att Sverige bör höja ambitionerna till 30 procent förnybar
            energi i transportsektorn till 2020. Mycket pekar på att den mest
            effektiva och framkomliga metoden för detta är att införa en kvotplikt
            för förnybart bränsle, alternativt en reduktionsplikt för fossilt
            bränsle.
          </p>
          <head xml:id="i-QV2rjqNnHLEWor8BFsxhA1" type="h2">
            Skatt på avstånd
          </head>
          <p xml:id="i-J4Gr4sZV5RFinXrg1qMR7s">
            Svensk landsbygd är rik på såväl naturresurser och företagsamma
            människor som engagemang. Det finns med andra ord alla förutsättningar
            i världen att bedriva framgångsrik och lönsam produktion som skapar
            arbetstillfällen och välstånd även utanför storstäderna. Men landsbygden
            är även rik på avstånd, något som Centerpartiet inte tycker ska
            ligga landet utanför de tre storstadsområdena och dess människor
            och företag i fatet. Regeringen har under mandatperioden spikat
            aggressiva höjningar av drivmedelsskatterna utan att genom grön
            skatteväxling kompensera det med lägre kostnader för mindre miljöskadliga
            drivmedel. Man höjer på så sätt kostnaderna över hela linjen och
            undviker därmed med kirurgisk precision att motivera en övergång
            till drivmedel som belastar miljön mindre.
          </p>
          <p xml:id="i-HZxAs12YugJt6LimQX4tKh">
            I regeringens budgetproposition framgår i klartext att regeringen
            avser att införa både vägslitageavgiften och flygskatten. Detta
            skulle vara förödande för konkurrenskraften och utvecklingen av
            svensk industri. Inte minst skogsindustrin (som finns över hela
            landet) skulle drabbas mycket hårt. Centerpartiet har ingen avsikt
            att medverka till att avstånd beskattas och att landsbygdens företag,
            jobb och möjligheter minskar i takt med att kostnaderna på grund
            av en avståndsbaserad vägslitageavgift ökar. Skatten saknar dessutom
            helt miljöstyrning, då den straffar åkare per mil med samma nivå
            oavsett förnybart eller fossilt bränsle. Till exempel har företaget
            Norrmejerier och företagarorganisationen LRF förklarat att en
            kilometerskatt enligt den modell som regeringens utredare avslöjats
            jobba med skulle innebära kostnader på hundratusentals kronor
            för ett mjölkföretag i Norrland. Likadant ser det ut på en lång
            rad andra företag som är transportberoende och som ligger på avstånd
            från sin förädlingsindustri och marknad, bl.a. inom övrig livsmedelsproduktion
            och skogsnäring. Företaget Stora Enso och branschorganisationen
            Skogsindustrierna har räknat ut att kilometerskatten skulle motsvara
            en kostnadsökning på över 2 miljarder kronor per år för skogsnäringen.
            Det är en kostnad som motsvarar 25 000 jobb och 20 miljarder i
            missade investeringar för skogsindustrin. Den svenska skogsnäringen
            sysselsätter i dagsläget omkring 100 000 människor och bidrar
            med ca 100 miljarder till svensk nettoexport. Dessutom är skogen
            och den bevuxna marken den resurs som kommer att behöva användas
            för att producera dagens och framtidens miljövänliga drivmedel.
            Därför är det mycket oroande och att betrakta som en direkt ologisk
            tanke att se regeringen och miljöministern argumentera för en
            vägslitageavgift, bl.a. med miljöargument. Centerpartiet tror
            inte att vägen för minskade utsläpp i transportsektorn går via
            att kväva svensk skogsnäring
          </p>
          <p xml:id="i-Q2feiK2K3XN4PRJ9yWvw5G">
            Vi behöver finna system för att göra alla trafikslag mer miljövänliga.
            Flyget knyter ihop orter och länder och möjliggör för företagande
            och boende i hela landet. Flyget står för en mindre del av Sveriges
            utsläpp av växthusgaser och flygplanen blir alltmer energieffektiva.
            Centerpartiet anser att alla transportslag ska bära sina miljökostnader
            och på så sätt stimuleras till energieffektivisering, framställning
            och övergång till att använda förnybara bränslen. FN:s organ för
            flygbranschen, ICAO, har nyligen enats om ett tak för det internationella
            flygets CO2-utsläpp, som ska fastslås på den nivån som flyget
            släpper ut 2020. Efter det kommer flygbranschen behöva kompensera
            för utsläpp som överstiger 2020 års nivå, t.ex. genom utsläppsminskande
            åtgärder, alltså en form av internationell flygskatt. Centerpartiet
            anser att en internationell CO2-skatt på flyget är ett första
            viktigt steg mot ett bättre klimat, utan att det till skillnad
            från vad nationella särregler skulle hota göra, drabbar Sveriges
            konkurrenskraft gentemot andra länder. Men beskedet innebär också
            att regeringen borde kunna skrota sina planer på en svensk flygskatt.
            En nationell flygskatt skulle minska Sveriges tillgänglighet avsevärt,
            försämra konkurrenskraften och drabba tiotusentals arbetstillfällen
            över hela landet.
          </p>
          <p xml:id="i-2vTGi4RzXwCBui56ob5gcm">
            En internationell CO2-skatt för flyg utesluter dock inte behovet
            av fortsatt arbete för energieffektivisering och framtagande av
            förnybara bränslen. Åtgärder för internationella lösningar kan
            inkludera utvecklandet av strategier för hållbara bränslen inom
            flyget. Centerpartiet vill därför även främja forskning och utveckling
            av biodrivmedel för flygindustrin.
          </p>
          <head xml:id="i-3MubvRpcA8EFMArubewAv6" type="h2">
            Längre och tyngre lastbilar och tåg
          </head>
          <p xml:id="i-V3LS3yamquusR59FM4wW7e">
            År 2014 kördes 84 procent av transporterna på fossila bränslen
            vilket resulterade i att transportsektorn stod för 34 procent
            av Sveriges utsläpp av växthusgaser. Det är därför ingen tvekan
            om att transportsektorn är en nyckel för att minska Sveriges totala
            klimatpåverkan. Det finns stora miljö- och samhällsnyttor att
            tillvarata genom att möjliggöra transport av tyngre, längre och
            mer transporteffektiva fordon på det svenska väg- och järnvägsnätet.
            Dessa nyttor spiller över för företagen genom transporteffektivitet
            och lägre transportkostnader för företaget. Samtidigt som ledig
            kapacitet utnyttjas mer optimalt och utsläppen av bl.a. koldioxid
            minskar, förbättras konkurrenskraften för landet som helhet och
            i synnerhet för dess transportberoende näringar. Genom att möjliggöra
            för tyngre fordon att rulla på Sveriges vägar och järnvägar skulle
            näringar spara miljontals kronor samtidigt som det skulle skapa
            miljövinster. En 74-tons lastbil släpper ut betydligt mindre per
            transporterat ton än konventionella lastbilar.
          </p>
          <p xml:id="i-Gfi6qUs5F7Todco5jfeMYL">
            Sedan 2009 pågår försök med längre och tyngre fordonståg än de
            som tillåts i Sverige i dag. Tillsammans med en rad olika studier
            visar försöken att utsläppen minskar med 5–17 procent (i genomsnitt
            ungefär 10 procent) per transporterat ton. För att kunna tillvarata
            dessa samhällsnyttor tillsatte alliansregeringen en utredning
            för att möjliggöra transport med tyngre och längre fordon, lastbilar
            med en bruttovikt på upp till 74 ton. I augusti 2014 lämnade Transportstyrelsen
            och Trafikverket ett förslag till regeringen om hur 74 ton som
            ny viktklass ska implementeras i Sverige. Förslaget fick positivt
            gehör i remissvar från såväl branschen som myndigheterna och således
            finns förarbetet färdigställt. I vårt grannland Finland, vilket
            även är ett konkurrensland för svenska skogsnäringen, har en generell
            ökning av högsta tillåten bruttovikt nyligen genomförts, från
            60 ton till 76 ton. Finlands lagstiftare baserade sitt införande
            på svenska utredningar och tester men gjorde slag i saken snabbare
            än vi i Sverige själva lyckades med.
          </p>
          <p xml:id="i-UCg2y5EnQzKUKVs5YWSVvJ">
            Men den rödgröna regeringen valde att vänta ända till oktober
            2016 med att ta ett beslut i frågan om en ny bärighetsklass. Regeringen
            meddelade då att de avser att sjösätta detta den 1 mars 2017.
            Därför är det med förvåning vi ser att detta klimatsmarta beslut
            inte nämns en enda gång i propositionen. Centerpartiet anser att
            detta måste sjösättas i Sverige omedelbart och omfatta hela det
            svenska väg- och järnvägsnätet. Det är därför även viktigt att
            hela det svenska vägnätet ges förutsättningar att klara av att
            rusta sig inför införandet av 74-tonslastbilar, till förmån bl.a.
            för en väl fungerande konkurrenssituation för svensk skogsindustri.
          </p>
          <p xml:id="i-H8u9nuvavqMfkc13rCC3Kc">
            Även med längre fordon, som inte nödvändigtvis också innebär
            tyngre fordon, kan mycket stora miljövinster göras. I Sverige
            har vi sedan ett par år lyckade försök med längre fordon än 25,25
            meter. Mellan Överkalix och Piteå samt mellan Göteborg och Malmö
            har 30 meter långa kombinationer kört sedan 2009 med mycket lyckade
            resultat. Centerpartiet vill betona vikten av att försöken ska
            få fortsätta så att en lagstiftning om detsamma ska kunna införas
            så snart det finns nog med underlag.
          </p>
          <p xml:id="i-KRiujAaHGjc6E9TRJEzaKo">
            I dag är det tillåtet att köra tåg på upp till 630 meter, med
            några få undantag. Näringslivet vill kunna köra längre och tyngre
            godståg. Trafikverket har på regeringens uppdrag utrett möjligheterna,
            och översiktligt bedömt nytta och kostnader. I vissa delar av
            Europa, t.ex. Danmark, tillåts tåg på upp till 835 meter. Det
            skapar bättre förutsättningar för näringslivets godstransporter.
            Men den svenska järnvägen var tidig och därför byggd för förutsättningar
            från förra sekelskiftet. Dessutom har vi ett annat landskap än
            många delar av Europa där längre tåg tillåts. I propositionen
            föreslår regeringen införandet av tyngre och längre godståg. Centerpartiet
            välkomnar detta förslag, som Centerpartiet nu drivit en längre
            tid. Införandet av längre och tyngre godståg är ett sätt att öka
            kapaciteten i järnvägssystemet med en gång, i avvaktan på utbyggnaden
            av bl.a. fler spår. För att möjliggöra längre godståg behövs en
            del mindre investeringar, bl.a. till mötesstationer och förbigångspår
            som är tillräckligt långa, samt att se över bromstabeller och
            signalsystemet på grund av längre bromssträckor.
          </p>
          <head xml:id="i-Nb3ivdJr4Hoh2wrHH2GVf4" type="h2">
            Cykel
          </head>
          <p xml:id="i-VEgLVDpDSRukMJGUWUyt2p">
            Riksdagen har gjort ett tillkännagivande angående att regeringen
            snarast bör presentera en nationell cykelstrategi. Vi beklagar
            att denna försenats men noterar att regeringen avser presentera
            en sådan under 2016.
          </p>
          <p xml:id="i-Y4EgAnp1fGyv2j3Ca2qQiZ">
            Cykeln tar mindre plats än bilen och genererar inga utsläpp samtidigt
            som cykling är bra för folkhälsan. Därför vill vi öka framkomligheten
            med cykel genom att bygga fler lokala och regionala cykelbanor
            och s.k. cykelmotorvägar och minska barriäreffekter från korsande
            spår och vägar. Centerpartiet anser att cykling ska ha en given
            plats som ett eget transportslag i infrastrukturplanering. I trafikplaneringen
            ska cyklister och gångtrafikanter ges en säkrare plats genom exempelvis
            cykelfartsgator, säkra korsningar och att parkeringsplatser längs
            gator omvandlas till cykelfält. En tredjedel av våra resor är
            kortare än fem kilometer och då är cykel ofta ett bra alternativ.
            I dag sker knappt 10 procent av våra resor med cykel. Intresset
            för cykeln som transportmedel har ökat. Med bra cykelleder, bättre
            vinterunderhåll på cykelvägarna och bättre bytespunkter mellan
            cykel och kollektiva färdmedel skulle cyklandet kunna öka betydligt.
            Ökat cyklande vore bra för såväl miljön och hälsan som för trängseln
            i våra städer.
          </p>
          <p xml:id="i-ExV8q5179NBX254FZBxr8j">
            Den nationella cykelstrategin måste ta ett helhetsgrepp om frågorna
            och skapa förutsättningar för fortsatt utbyggnad av cykelleder,
            cykelbanor och åtgärder som främjar framkomlighet och säkerhet.
            Andra länder och städer, kanske främst Köpenhamn, har visat att
            när cykelåtgärder prioriteras eller jämställs med annan infrastruktur
            kan cyklingens andel av trafiken ökat kraftigt. I Köpenhamn görs
            45 procent av alla resor med cykeln och 7 av 10 köpenhamnare cyklar
            varje dag. Den kommande nationella cykelplanen måste ta ett helhetsgrepp
            om frågan och både skapa enklare nationella regler, t.ex. när
            det gäller färg på cykelbanor, skyltning och trafiksignaler. Trafikverket
            bör också utreda om det går att komplettera säkerhetskrav för
            tunga fordon. Olyckor där tunga fordon på grund av den s.k. döda
            vinkeln inte upptäcker cyklister är den vanligaste orsaken till
            att cyklister förolyckas i trafiken. En stor del av beslut som
            rör cykeltrafik sker lokalt eller regionalt så den nationella
            nivån måste skapa förutsättningar för regionalt och kommunalt
            samarbete och kunskapsutbyte, enklare regler för uppförande av
            cykelinfrastruktur såsom cykelparkeringar, och möjlighet att införa
            anpassade trafikföreskrifter för cykel, t.ex. förtur vid grönt
            ljus eller möjlighet att cykla mot enkelriktat. En viktig del
            i arbetet bör vara att stärka kompetensen och stödet som Trafikverket
            kan ge, genom inrättande av ett nationellt cykelkansli.
          </p>
          <head xml:id="i-BJYx1QpeQScYKPPYQVwrNz" type="h2">
            Sjöfart
          </head>
          <p xml:id="i-NCjE7dPR38fGBuG61dCMWN">
            I regeringens budgetproposition behandlas sjöfarten, via Sjöfartsverkets
            budget, styvmoderligt. Den av Alliansen initierade sjöfartsmiljarden
            har ebbat ut och förlängs inte. Samtidigt skriver regeringen i
            infrastrukturpropositionen återkommande om att mer gods, särskilt
            långväga, ska flyttas från väg till sjöfart. Med ökade pålagor
            för sjöfartens aktörer, som mest troligt kommer att avspegla sig
            i transporterbjudandet till potentiella kunder, kommer man inte
            att kunna attrahera mer gods till sjöfarten. Regeringens vision
            om överflyttning av gods är vacker, men det saknas i propositionen
            en trovärdig beskrivning av metoden för hur regeringen har tänkt
            att det ska gå till.
          </p>
          <p xml:id="i-HG348tENLjuTbq4RHCyCkR">
            I Sverige finns stora möjligheter för ökade godstransporter via
            kust- och inlandssjöfart. Först sedan 2015 har EU:s regelverk
            för inlandssjöfart blivit implementerat i Sverige. Reglerna gör
            det möjligt att bygga och utrusta fartyg enligt de regler som
            gäller för Kontinentaleuropas inre vattenvägar, vilket möjliggör
            för mer kostnadseffektiv sjöfart, än exempelvis för havsgående
            fartyg där kraven är högre. Därför klassas inlandssjöfart i Europa
            som ett trafikslag som är likvärdigt väg och järnväg. Att överföra
            och samordna godstransporter mellan de tre trafikslagen anser
            vi därför är ett viktigt steg i ett systemtänkande transportslagen
            emellan.
          </p>
          <p xml:id="i-YU5ZSRLqVNu9Vido9YFQep">
            Centerpartiet efterlyser en helhetssyn när det kommer till transportsystemet.
            Grunden för Trafikverkets bildande – att sluta behandla trafikslagen
            i separata stuprör – får en rejäl törn när regeringen väljer att
            besluta om medel ur perspektivet trafikslag och inte perspektivet
            transportsystem. Genom en ökad systemsyn där sjöfartens och alla
            de andra transportslagens potential tas till vara minskas belastningen
            både samhällsekonomiskt, miljömässigt och säkerhetsmässigt. Samtidigt
            ökar det svenska näringslivets konkurrenskraft, vilket i förlängningen
            kan leda till fler arbetstillfällen, ökad handel och ökade skatteintäkter.
            Vi menar alltså att ökat fokus ska läggas på godstransporterna
            och de olika transportslagens förmåga att samverka i hela det
            svenska transportsystemet.
          </p>
          <head xml:id="i-8VdDRvbsX46WtBpabuqYFp" type="h1">
            Ny teknik
          </head>
          <head xml:id="i-DaGbZBTPNrNpSQo7eYE48e" type="h2">
            Nytt signalsystem
          </head>
          <p xml:id="i-XK3feUWe1fcmhxAGs3zMwC">
            European Rail Traffic Management System (ERTMS) är ett EU-gemensamt
            signalsystem för järnvägen. ERTMS är ännu inte standardiserat
            på EU-nivå och både Danmark och Tyskland har nu valt att skjuta
            på införandet av systemet i respektive land. Centerpartiet anser
            att det finns starka skäl för att inte införa ERTMS innan det
            är en gemensam europeisk standard. Sverige behöver inte vara föregångsland
            på en i vissa avseenden redan föråldrad teknik utan vill avvakta
            tills nästa och då förhoppningsvis färdigutvecklade generation
            av ERTMS lanseras så att effekten blir ökad effektivitet/säkerhet
            och möjliggör landgränsöverskridande järnvägstrafik. Risken är
            annars att vi ger oss in i ett dyrt och osäkert utvecklingsarbete,
            utan några garantier för ett ökat transportarbete och därtill
            stora problem vid själva teknikskiftet. Centerpartiet vill därför
            pausa införandet av ERTMS till dess att det åter är ett gemensamt
            alleuropeiskt trafiksignalsystem som bygger på en gemensam EU-standard
            och som innehåller trovärdiga garantier för ökad kapacitet i järnvägssystemet,
            och inte som i dag en EU-standard fragmentiserad i nationella
            versioner. I avvaktan på detta ska självklart de delar av järnvägssystemet
            som redan och enbart utrustats med ERTMS, t.ex. Botniabanan, utrustas
            med det gängse signalsystemet ATC.
          </p>
          <p xml:id="i-9bMGrUXPiQRdPoBBeeZHg9">
            Under perioden 2018–2029 förväntar vi oss att 15–19 miljarder
            kronor kan frigöras vid en avbruten implementering av ERTMS. Vårt
            förslag är att i stället använda detta frigjorda finansiella utrymme
            inom ramen till en högre underhållsnivå för vägarna tidigt i planperioden
            samt för att ytterligare satsa på eftersatt underhåll av det lågtrafikerade
            järnvägsnätet.
          </p>
          <head xml:id="i-8yny3s6PXsChiaqG7oePK9" type="h2">
            Självkörande fordon
          </head>
          <p xml:id="i-9oajWCK2nF7vbTfvd7f7WF">
            Utvecklingen med autonoma fordon kan få en genomgripande effekt
            på hela vägtrafiksystemet. Flera globala trender driver på utvecklingen
            av teknik och nya affärsmodeller, bl.a. automatiseringen, digitaliseringen,
            elektrifieringen och delningsekonomin, och bidrar till ett snabbt
            utvecklingstempo. Personbilarna är det vi ser och hör mest av,
            men självkörande fordon handlar inte bara om dessa. Det är också
            i hög grad en fråga om gods- och distributionstrafik, buss och
            taxi och olika arbetsfordon, alltifrån sopmaskiner på våra trottoarer
            och lastbilar i gruvnäringen till traktorer i lantbruket. Den
            pågående testverksamheten med självkörande fordon i Göteborg visar
            att Sverige ligger i framkant av teknikutvecklingen. Samtidigt
            deltar både Volvo och Scania i europeiska utvecklingsprojekt av
            långtradarplutoner. Detta innebär att de självkörande fordonen
            samlas i en konvoj där de kör tätt efter varandra, med bara runt
            tio meters mellanrum och håller jämn fart. De är sinsemellan uppkopplade
            med varandra och informationen utväxlas i realtid så att de kan
            bromsa eller gasa i takt med den långtradare som kör först. Framtidens
            teknik för med sig såväl möjligheter som utmaningar för hur vi
            planerar transportinfrastrukturen. Samtidigt finns en rad frågor
            rörande de juridiska och trafiksäkerhetsmässiga aspekterna såväl
            som behovet av att utveckla ansvarsbegreppet. För att säkerställa
            att Sverige ligger i fortsatt framkant och främja samhällsutvecklingen
            bör regeringen därmed ta fram en strategi för självkörande fordon.
          </p>
          <p xml:id="i-K7XYxGwK9MzuztZYNFW6Ts">
            I SOU 2016:28 Självkörande fordon på väg – testverksamhet konstateras
            att de internationella konventionerna om vägtrafik inte hindrar
            försöksverksamhet med självkörande fordon på väg i Sverige. Den
            tekniska utvecklingen går snabbt, flera standardbilar har i dag
            redan varierad grad av automatisering, exempelvis automatisk filhållning,
            avståndshållning och parkeringsassistans. Centerpartiet anser
            därför att försöksverksamhet med autonoma bilar och långtradarplutoner
            i Sverige inte bör vänta. Centerpartiet föreslår att försöksverksamhet
            för självkörande bilar ska regleras i en särskild lag, i enlighet
            med utredningens förslag. Här behöver även nya regler för kameraövervakning
            införas. Vidare bör Transportstyrelsen utöva tillsyn över försöksverksamheten.
          </p>
          <head xml:id="i-MtaimFMJA9yM14y3FccR1h" type="h2">
            Elvägar
          </head>
          <p xml:id="i-9KfwsjqQPZTKsHZwb1tjJh">
            Teknikerna för elvägar har utvecklats kraftigt de senaste åren
            och är nu så pass mogna att de kan demonstreras. År 2016 invigdes
            världens första elväg i Sverige på E16 mellan Sandviken och Kungsgården.
            En strömavtagare på lastbilens tak matar ner strömmen till lastbilens
            hybridmotor. Lastbilar som körs med denna teknik står i princip
            inte för några utsläpp av växthusgaser samtidigt som bullret som
            vanligtvis uppstår från den här typen av transporter mer eller
            mindre helt elimineras. Vid sidan av den teknik som testas i Sandviken
            pågår förberedelser för ytterligare ett försöksprojekt i Sverige
            idag. Vid Arlanda byggs en testanläggning där man kommer använda
            sig av en elskena i vägbanan som driver och laddar fordonet under
            resan.
          </p>
          <p xml:id="i-BqxcDWnfrhvhr7MhZtTQHD">
            Genom den här typen av tekniska innovationer kan vi utveckla
            och värna alla transportslag och samtidigt nå ett mer hållbart
            samhälle. Beräkningar som WSP har gjort visar att två tredjedelar
            av lastbilstransporterna i Sverige skulle kunna utföras på elvägar
            2030. Att elektrifiera Sveriges alla större statliga vägar med
            elskenor, skulle kosta omkring 120 miljarder kronor, enligt en
            beräkning från VTI. Därför är det angeläget att regeringen ger
            Trafikverket i uppdrag att ta fram en strategi för en fortsatt
            utbyggnad av elvägar i Sverige.
          </p>
          <p xml:id="i-Ph62KDrDaisoZeCtuomzTR">
            En av de största utmaningarna med ny disruptiv teknik är hur
            affärsmodellerna ska se ut. Det är tydligt att åkerier och kunder
            tjänar på elektrifieringen eftersom driftskostnaden sänks med
            75 procent. Frågan återstår vem som ska göra investeringen och
            elektrifiera vägnätet. Det kommer sannolikt utvecklas flera helt
            marknadsbaserade lösningarna där industrier själva kommer elektrifiera
            vissa för dem viktiga delsträckor. I det fall att staten behöver
            ta ansvar för de tungt trafikerade vägarna, såsom E4, E6 och E20
            anser Centerpartiet att privata finansiärer och kombinationer
            av affärsmodeller är ett självskrivet inslag. Här skulle den offentlig-privata
            samverkansmodellen vara en möjliggörande lösning som inte belastar
            statsbudgeten för mycket samtidigt som den bjuder in aktörer för
            långsiktig avkastning. Centerpartiet anser att detta är en lösning
            som behöver ses över.
          </p>
          <head xml:id="i-YRbQw4EpvVomBh7GngzqHZ" type="h2">
            Helhetsgrepp inom elektrifiering
          </head>
          <p xml:id="i-YTGn5eeQ5ztzPXtwU9WooY">
            För att nå miljömålsberedningens förslag till mål för transportsektorn
            om att utsläppen från inrikes transporter ska minska med 70 procent
            till 2030 jämfört med 2010 års nivå behövs ny teknik, nya beteenden
            och ett helhetsgrepp om hela transportsektorn. Elektrifiering
            ska ses som en viktig möjliggörare mot en fossilfri framtid. Elektrifiering
            av transporter kan även bidra till måluppfyllelse inom andra samhällsproblem,
            till exempel trängsel, buller och en förbättrad luftkvalitet.
            När det kommer till personbilar har utvecklingen redan kommit
            en bra bit, men snabb utveckling sker även på andra områden såsom
            elfärjor, elvägar för tunga lastbilar och elcyklar medan elektrifiering
            sedan länge är vedertaget för tåg, spårvagn och tunnelbana. Teknikleverantörerna
            är helt eniga om ett viktigt budskap på elektrifieringsområdet,
            och det är att tekniken finns. Utmaningarna ligger i dagsläget
            snarare i affärsmodellerna och att komma igång med större implementeringar.
            Demonstrationer av flera elektrifierade transportslag, exempelvis
            eltaxi och elfärjor har visat sig bli mycket mer lönsamma än med
            fossila bränslen, och till och med mer lönsamma än förstudierna
            visat. Sådana positiva exempel borde motivera att redan nu plocka
            de lågt hängande frukterna. Exempelvis kan det redan nu kartläggas
            vilka färjesträckor som skulle passa för elfärjor och vilka bussträckor
            som skulle passa för elbussar.
          </p>
          <p xml:id="i-8tb5ZJCosSLGpeiAGv5xjv">
            Centerpartiet anser att det behövs ett helhetsgrepp inom elektrifiering
            av transporter. Exempelvis behöver eventuella lagar, regler och
            snedvridna incitament som hindrar kommande försöksverksamhet och
            implementering av elektrifierade transporter kartläggas och förändras.
            Det behövs en långsiktig plan och strategi över hur de olika transportslagen
            kan samverka, självklart med det femte transportslaget it som
            en viktig möjliggörare.
          </p>
          <head xml:id="i-2gSQfLBhULreCi1ikrbwC1" type="h1">
            Informationsteknik
          </head>
          <p xml:id="i-Fabnr36kvuDs8XosyUCpbX">
            Globalisering och digitalisering för människor närmare varandra
            och den digitala infrastrukturen är nödvändig för att det ska
            gå att arbeta och bo i hela landet. En fungerande informationsteknologi
            i form av tillgänglig bredbandsuppkoppling med hög kapacitet i
            hela landet innebär enorma möjligheter för nya mötesplatser, kunskap,
            frihet och utveckling. Centerpartiet har i alliansregeringen stärkt
            investeringarna i bredbandsutbyggnad och öppnat för en mer tillgänglig
            data- och telekommunikation, inte minst på landsbygden. Centerpartiet
            satsar även mer pengar än regeringen i budgeten för 2017–2020.
            Snabba och fungerande uppkopplingar är även en förutsättning för
            introduktion av nya teknologier, inte minst för självkörande fordon.
          </p>
          <p xml:id="i-CkSxuwn8cmwhAxpkg6iVJM">
            För Centerpartiet är it ”det femte transportslaget”, som vid
            sidan av vägar, järnvägar, sjöfart och flyg möjliggör liv, arbete
            och boende i hela landet. Över tiden måste därför it-lösningar
            göras till ett valbart alternativ vid de åtgärdsvalstudier (ÅVS)
            Trafikverket gör, i syfte att öka tillgängligheten för människor
            i hela landet och bli en del i Trafikverkets årliga anslag för
            nyinvesteringar och underhåll av transportinfrastrukturen. Centerpartiet
            anser att en logisk följd av detta borde vara att it, det femte
            transportslaget, bör övervägas att göras till ett av Trafikverkets
            ansvarsområden för att på ett mer naturligt sätt få in it som
            möjlig del av åtgärder i en ÅVS och som steg i fyrtstegsprincipen.
          </p>
          <head xml:id="i-NHtvXc7gHViwk8b2sXAJT8" type="h1">
            Finansiering
          </head>
          <head xml:id="i-TZbNrCKag24RA9qZfgskeq" type="h2">
            Finansieringsformer
          </head>
          <p xml:id="i-3MoFafmvdQKJStCM1GzJaZ">
            I Sverige har infrastruktur i huvudsak finansierats via statliga
            anslag. Infrastruktursatsningar är ofta omfattande och resurskrävande,
            och det krävs ständiga prioriteringar mellan olika projekt som
            efterfrågas. I många andra länder som t.ex. Norge, Storbritannien
            och Australien är erfarenheterna från när det offentliga och privata
            samverkar vid utbyggnad och drift av infrastruktur större än i
            Sverige. Ett av få svenska exempel på alternativt finansierade
            infrastrukturprojekt är Arlandabanan. För att på allvar kunna
            utvärdera och jämföra ifall exempelvis produktiviteten kan öka
            och livscykelkostnaderna kan sänkas för investeringar med alternativa
            finansieringslösningar i vårt transportsystem behövs större erfarenhet.
            Därför bör Trafikverket få i uppgift att peka ut ett antal infrastrukturprojekt
            som lämpar sig för alternativa finansieringslösningar.
          </p>
          <p xml:id="i-KQGb46e2qVRxsCXzYAR1DL">
            För att genomföra nödvändiga investeringar i Sveriges infrastruktur
            samt beta av den upparbetade infrastrukturskulden är det nödvändigt
            att hitta nya finansieringsvägar för infrastruktur. Staten kan
            då identifiera projekt som lämpar sig för en OPS-lösning. Både
            svenska och utländska investerare, bl.a. pensionsfonder, har visat
            intresse för långsiktiga investeringar i svensk transportinfrastruktur.
            Det kan röra sig om en järnväg, en utbyggd hamn, en flygplats
            eller en motorvägssträcka. OPS-finansiering öppnar för nya projekt
            som annars skulle skjutas på framtiden eller möjligen aldrig bli
            av. Flygplatser och tågstationer har på andra ställen visat sig
            drivas minst lika effektivt vid annat än statligt ägande. Flera
            flygplatser och tågstationer ägs i dag av kommunerna själva. Samtidigt
            finns det ett stort intresse bland pensionsfonder att investera
            i skandinavisk infrastruktur, exempelvis ägs Köpenhamns flygplats
            Kastrup delvis av den canadensiska pensionsfonden Ontario Teachers'
            Pension Plan Board samt den australienska Macquarie European Infrastructure.
          </p>
          <p xml:id="i-YPmE8m1DP1CG2gsd8fWn9N">
            Nya former av finansiering av infrastruktur, utöver statsbudgeten,
            leder till att investeringar genomförs tidigare samtidigt som
            belastningen på statens direktanslag till transportinfrastruktur
            minskar. I praktiken kan man göra mer på kortare tid utan att
            statens finanser äventyras. I propositionen har regeringen ett
            ensidigt fokus på anslagsfinansiering och lånefinansiering genom
            Riksgälden. Centerpartiet anser att det bör finnas bättre möjligheter
            för privata investerare att aktivt bidra inom exempelvis större
            nationella projekt. På så vis kan statens anslag fördelas till
            andra objekt och den totala finansieringen räcker till fler objekt
            och ett engagemang i än större vidmakthållande av befintliga infrastrukturer.
            Med totalt sett större resurser får hela landet möjlighet att
            genomföra viktiga tillväxthöjande infrastruktursatsningar. Centerpartiet
            vill därför att Trafikverket ska få i uppdrag att identifiera
            ett antal lämpliga större objekt, förslagsvis mellan 10–15, väl
            lämpade för att drivas som så kallade OPS-projekt, exempelvis
            Malmbanan och Inlandsbanan.
          </p>
          <p xml:id="i-Cd2nc58MCN5cnFrEx7fYXQ">
            När OPS används är det viktigt att ställa rätt krav på entreprenören
            både avseende genomförande och objektets livscykelkostnad så att
            sådana projekt verkligen minskar kostnaderna, stärker effektiviteten
            och ökar tillgången på kapital. Det krävs också enklare och tydligare
            lagar och regler för att skapa möjligheter att samfinansiera utbyggd
            kollektivtrafik med privata aktörer.
          </p>
          <p xml:id="i-2vCztowoTDqERp6GnfRR1w">
            Det är viktigt att det finns privat kapital i botten för OPS-lösningen
            för att skapa incitament för effektivitetsvinster. Två av de fördelar
            med OPS-finansiering som kunnat beläggas handlar om effektivitet,
            nämligen att sådana projekt oftare färdigställs på eller till
            och med före tidtabell, respektive att budgeten inte överskrids.
          </p>
        </div>
        <div xml:id="i-TFTwcqwXhQAugWmyALAtoA" type="signatureBlock">
          <list xml:id="i-T8B9BowdPwmtiw6StQMoW5">
            <item xml:id="i-TyDLwW4P45Scoz9XpHXwuS" who="i-FucmvyHZ22CXcKRGnfjaC4" type="signature">
              Anders Åkesson (C)
            </item>
          </list>
        </div>
      </div>
    </body>
  </text>
</TEI>
