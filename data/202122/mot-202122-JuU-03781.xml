<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-JuU-03781">
  <teiHeader>
    <fileDesc>
      <titleStmt>
        <title>Framtidens polis</title>
        <author corresp="i-NRWqqo7iPdzBV8QrJyKnQb">av Johan Forssell m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3781 av Johan Forssell m.fl. (M)</title>
          <idno type="rdwebb">H9023781</idno>
          <rs type="number">3781</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H9023781/text</ref>
          <ref type="dokument_url_html">http://data.riksdagen.se/dokument/H9023781</ref>
          <ref type="dokumentstatus_url_xml">http://data.riksdagen.se/dokumentstatus/H9023781</ref>
          <ref type="docx">http://data.riksdagen.se/fil/DD84B12F-5CDB-4B01-A3BA-57A8CD02AF3E</ref>
          <ref type="pdf">http://data.riksdagen.se/fil/70EC02E7-537D-4C34-AAF1-E5553894D1B6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-NRWqqo7iPdzBV8QrJyKnQb</idno>
            <name>Johan Forssell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-7bVDjZpV72vdnYhJ8phHuW</idno>
            <name>Louise Meijer</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGcLR21cjcBjrD374xbmmM</idno>
            <name>Ellen Juntti</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3Su8RZSRu3defRTgsQprqZ</idno>
            <name>Mikael Damsgaard</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-K4CF99jst8fAVDUGdpFzft" type="signed"/>
        <correspContext corresp="i-K4CF99jst8fAVDUGdpFzft">
          <note type="signatory" corresp="i-NRWqqo7iPdzBV8QrJyKnQb"/>
          <note type="signatory" corresp="i-7bVDjZpV72vdnYhJ8phHuW"/>
          <note type="signatory" corresp="i-DGcLR21cjcBjrD374xbmmM"/>
          <note type="signatory" corresp="i-3Su8RZSRu3defRTgsQprqZ"/>
          <note type="signatory" corresp="i-S1jBpohzgG7cgcBjfgN1Fb"/>
        </correspContext>
        <correspAction xml:id="i-8F24M7e91tgdqrLq1qvs8i" type="submitted">
          <date when="2021-10-05"/>
          <time when="13:21:06"/>
        </correspAction>
        <correspAction xml:id="i-87J3krMgnCDgJX1L45QSrV" type="reviewed">
          <date when="2021-10-05"/>
          <time when="16:11:35"/>
        </correspAction>
        <correspAction xml:id="i-BTmf73aHaZgLMJy9BNtRSK" type="referred">
          <date when="2021-10-14"/>
        </correspAction>
        <correspAction xml:id="i-P7AGR6bhbvURXvXWyDdjLH" type="assigned">
          <date when="2022-11-08"/>
          <time when="09:16:00"/>
        </correspAction>
        <correspContext corresp="i-P7AGR6bhbvURXvXWyDdjLH">
          <ref type="assignedTo">Justitieutskottet</ref>
        </correspContext>
        <correspAction xml:id="i-17Q6ofhAv6mjHDQcPMAysv" type="behandlas_i"/>
        <correspContext corresp="i-17Q6ofhAv6mjHDQcPMAysv">
          <ref type="uppgift">2021/22:JuU24</ref>
          <ref type="ref_dok_id">H901JuU24</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU24</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3D9U3kpPHWExU4bMUESeY4" type="behandlas_i"/>
        <correspContext corresp="i-3D9U3kpPHWExU4bMUESeY4">
          <ref type="uppgift">2021/22:JuU10</ref>
          <ref type="ref_dok_id">H901JuU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU10</ref>
          <ref type="ref_dok_titel">Skärpta straff för grova trafikbrott</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XRqWjbNe6V5Ssa7pA9wCT6" type="behandlas_i"/>
        <correspContext corresp="i-XRqWjbNe6V5Ssa7pA9wCT6">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-V1duMUou9nDgRzhK4gPawe" type="behandlas_i"/>
        <correspContext corresp="i-V1duMUou9nDgRzhK4gPawe">
          <ref type="uppgift">2021/22:JuU44</ref>
          <ref type="ref_dok_id">H901JuU44</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU44</ref>
          <ref type="ref_dok_titel">Nya verktyg mot gängkriminaliteten</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QgqCsbdjGxLDQZ4PCMJT8J" type="behandlas_i"/>
        <correspContext corresp="i-QgqCsbdjGxLDQZ4PCMJT8J">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MG3miJX4iwUcYta5V25s2K" type="behandlas_i"/>
        <correspContext corresp="i-MG3miJX4iwUcYta5V25s2K">
          <ref type="uppgift">2021/22:CU20</ref>
          <ref type="ref_dok_id">H901CU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU20</ref>
          <ref type="ref_dok_titel">Stärkt rätt till skadestånd för brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Y68UL1AC7Bkbo3Z7pUSq7S" type="motHeader">
        <div xml:id="i-6xGaKLz4yfmr1hAKHv8GPo" type="motTitle">
          Motion till riksdagen 2021/22:3781 av Johan Forssell m.fl. (M)
          Framtidens polis
        </div>
      </div>
      <div xml:id="i-QVosipSHyX4g6xQ5TW6x8o" type="motBody">
        <div xml:id="i-RVweZtRRrbkhd7xjHuz5g7" type="motProposal" subtype="förslag">
          <head xml:id="i-DoEK6LEydGYaGSiT6uVQLA">
            Förslag till riksdagsbeslut
          </head>
          <list xml:id="i-VCFND6MWuUQvngpnhUUbUx" style="ol">
            <item xml:id="i-HJixmg5Gi8cscChyYzPtkR">
              Riksdagen ställer sig bakom det som anförs i motionen om att
              stärka polisens kapacitet på kort och lång sikt och tillkännager
              detta för regeringen.
            </item>
            <item xml:id="i-UZdiB5yS6fTC6S2Q6JdmSU">
              Riksdagen ställer sig bakom det som anförs i motionen om en strategi
              för nolltolerans mot brott och tillkännager detta för regeringen.
            </item>
            <item xml:id="i-PnKU6bdWXk7DmMJKCZs9eh">
              Riksdagen ställer sig bakom det som anförs i motionen om fler
              poliser i yttre tjänst och tillkännager detta för regeringen.
            </item>
            <item xml:id="i-GFKktNAKKYRJ355afMMyVo">
              Riksdagen ställer sig bakom det som anförs i motionen om att
              lokala verksamhetsplaner med lokala målbilder bör tas fram och
              tydliggöras och tillkännager detta för regeringen.
            </item>
            <item xml:id="i-UXfJwMbm4jLycJeFTJ3cHu">
              Riksdagen ställer sig bakom det som anförs i motionen om att
              bygga vidare på de särskilda satsningar som gjorts för att höja
              polislönerna och tillkännager detta för regeringen.
            </item>
            <item xml:id="i-MoVPfR5LC5kEUsV567Du9P">
              Riksdagen ställer sig bakom det som anförs i motionen om att
              återrekrytera poliser och att anställa administrativt stöd till
              polisen och tillkännager detta för regeringen.
            </item>
            <item xml:id="i-6MnfciQnmS6hiTPyNtnDs1">
              Riksdagen ställer sig bakom det som anförs i motionen om utökade
              befogenheter för ordningsvakter och tillkännager detta för regeringen.
            </item>
            <item xml:id="i-Ex1CRdpYnae7iYRsngA1xM">
              Riksdagen ställer sig bakom det som anförs i motionen om att
              se över ett system med deltidspolis och tillkännager detta för
              regeringen.
            </item>
            <item xml:id="i-A2bEuhTTMTdQZcauh72sQe">
              Riksdagen ställer sig bakom det som anförs i motionen om att
              överväga att begära polishjälp från EU och tillkännager detta
              för regeringen.
            </item>
            <item xml:id="i-9M5NTRvgKDTSYNSu7ipKKf">
              Riksdagen ställer sig bakom det som anförs i motionen om en reformerad
              polisutbildning och tillkännager detta för regeringen.
            </item>
            <item xml:id="i-SK2NqDXZedDteznrpYgiR9">
              Riksdagen ställer sig bakom det som anförs i motionen om åtgärder
              för att polisutbildning ska ske på fler orter samtidigt som möjligheterna
              till distansutbildning byggs ut för fler vägar till polisyrket
              och tillkännager detta för regeringen.
            </item>
            <item xml:id="i-DiD2MUUZf8XRYtHUXHyRT5">
              Riksdagen ställer sig bakom det som anförs i motionen om att
              upprätthålla respekten för polis och rättsväsen med ett starkt
              straffrättsligt skydd och tillkännager detta för regeringen.
            </item>
            <item xml:id="i-WoeQQAwepBqr8CCh955aZb">
              Riksdagen ställer sig bakom det som anförs i motionen om våld
              mot tjänsteman som en egen brottsrubricering med straff om minst
              sex månaders fängelse och tillkännager detta för regeringen.
            </item>
            <item xml:id="i-2kbru51tL98sncy1jVzFBC">
              Riksdagen ställer sig bakom det som anförs i motionen om ökade
              möjligheter för poliser att få skadestånd i form av kränkningsersättning
              och tillkännager detta för regeringen.
            </item>
            <item xml:id="i-AdgCwKhw98yGrvmfVACF88">
              Riksdagen ställer sig bakom det som anförs i motionen om polismannens
              identitet och att skyndsamt inleda detta arbete och tillkännager
              detta för regeringen.
            </item>
            <item xml:id="i-Az8po4BwJGVyFXrju77kXX">
              Riksdagen ställer sig bakom det som anförs i motionen om att
              renodla polisens uppdrag och tillkännager detta för regeringen.
            </item>
            <item xml:id="i-9Ctd51wEBjH48pFXvFnNnM">
              Riksdagen ställer sig bakom det som anförs i motionen om effektivisering
              av Polismyndigheten och tillkännager detta för regeringen.
            </item>
            <item xml:id="i-RxidhFCygfg3p7WCAoBukv">
              Riksdagen ställer sig bakom det som anförs i motionen om att
              NFC bör stärka sin närvaro på fler platser i landet – särskilt
              i polisområden som också utgör de mest brottsaktiva områdena i
              landet – och tillkännager detta för regeringen.
            </item>
            <item xml:id="i-WXWr5898KvBtWJd6AqYQEn">
              Riksdagen ställer sig bakom det som anförs i motionen om att
              fler lokala brottsplatsundersökare bör anlitas och tillkännager
              detta för regeringen.
            </item>
            <item xml:id="i-6AqAz5eU2JdNUy8L67ppAd">
              Riksdagen ställer sig bakom det som anförs i motionen om att
              fler mobila utredningsresurser bör inrättas och tillkännager detta
              för regeringen.
            </item>
            <item xml:id="i-FLuea8FR1QmQeGRgY9DnkE">
              Riksdagen ställer sig bakom det som anförs i motionen om att
              det bör göras en total översyn av styrningsprocesserna inom Polismyndigheten,
              att tydligare styrningsprocesser bör införas och att processtyrning
              endast ska användas när det är befogat, och detta tillkännager
              riksdagen för regeringen.
            </item>
            <item xml:id="i-NC66sPoQxFj5dCBWgjwWbs">
              Riksdagen ställer sig bakom det som anförs i motionen om att
              ledning och styrning inom polisen i ökad utsträckning bör utgå
              från polisiär erfarenhet av polisens kärnverksamhet och ske med
              ett tydligare ledarskap och tillkännager detta för regeringen.
            </item>
            <item xml:id="i-CRC7MF7Hd7PPTQK6wmxKEA">
              Riksdagen ställer sig bakom det som anförs i motionen om att
              den externa styrningen över Polismyndigheten bör stärkas och ske
              mer långsiktigt och tillkännager detta för regeringen.
            </item>
            <item xml:id="i-NjGTgWAxbcbmg1ggqJQTWR">
              Riksdagen ställer sig bakom det som anförs i motionen om att
              tillsynen över polisens verksamhet ska samlas under ett tillsynsorgan
              som granskar om polisen uppfyller de krav som följer av lagar
              och andra bindande föreskrifter och tillkännager detta för regeringen.
            </item>
            <item xml:id="i-LmW9a9cHqURYEYWpKwCbC4">
              Riksdagen ställer sig bakom det som anförs i motionen om fler
              och bättre kameror och annan teknisk övervakningsutrustning och
              tillkännager detta för regeringen.
            </item>
            <item xml:id="i-Mo5wfP1xSmWiEsq2DvBngF">
              Riksdagen ställer sig bakom det som anförs i motionen om s.k.
              topsning så att fler brott kan klaras upp och tillkännager detta
              för regeringen.
            </item>
            <item xml:id="i-XeEWpKQPDHpw1aTt8FZLr7">
              Riksdagen ställer sig bakom det som anförs i motionen om att
              reglerna för insamling, lagring och användning av biometriska
              uppgifter måste ändras och tillkännager detta för regeringen.
            </item>
            <item xml:id="i-Bkfr16N4BErxKbaj2NPK2w">
              Riksdagen ställer sig bakom det som anförs i motionen om att
              säkerställa att polisen har acceptabla svarstider när allmänheten
              söker kontakt, och detta tillkännager riksdagen för regeringen.
            </item>
            <item xml:id="i-SFnn3Li7SjRfj9hneNwp1Z">
              Riksdagen ställer sig bakom det som anförs i motionen om att
              se över polisens samlade trafikövervakande arbete i syfte att
              tillgodose en god och säker trafikmiljö och tillkännager detta
              för regeringen.
            </item>
            <item xml:id="i-8FmoiWYbupo9aTRen5hMcf">
              Riksdagen ställer sig bakom det som anförs i motionen om att
              skärpa straffen för rattfylleri och olovlig körning och tillkännager
              detta för regeringen.
            </item>
            <item xml:id="i-7wX9SYvYbsBGMGGdm38pkJ">
              Riksdagen ställer sig bakom det som anförs i motionen om att
              snabba på försöken med, utvärderingen av och införandet av elpistoler
              i polisens utrustning och tillkännager detta för regeringen.
            </item>
            <item xml:id="i-2v1Z1xpQh7jqi9GpULCveo">
              Riksdagen ställer sig bakom det som anförs i motionen om att
              förbättra polisens tjänstevapen och tillkännager detta för regeringen.
            </item>
          </list>
        </div>
        <div xml:id="i-9A3dHoKb7Tf9eevhrv2N56" type="motContent">
          <head xml:id="i-LnRirXeXgwGADPGbj8pXta" type="h1">
            Motivering
          </head>
          <p xml:id="i-LSosjcZtvLLP5xDcm6eceE">
            Gängkriminaliteten växer sig allt starkare i Sverige och det
            grova våldet befinner sig på historiskt höga nivåer. Skjutningar
            och sprängningar sker statistiskt sett varje dag. Vi har sett
            en kontinuerlig eskalering av såväl sprängningar som skjutningar.
            Svensk polis är inte dimensionerad för att hantera ett fyrtiotal
            gängmord och över 300 skjutningar per år och samtidigt klara av
            alla sina andra uppgifter. Parallellt med att gängkriminaliteten
            har tagit ett stort fokus har andra problem växt sig större. Ungdomsrånen
            har ökat lavinartat de senaste fem åren och sexualbrotten ligger
            kvar på fortsatt höga nivåer. Samtidigt utsätts allt fler enskilda
            för brott och otryggheten breder ut sig.
          </p>
          <p xml:id="i-6UGEm9xG478gWr19kfz2jm">
            Polisen behöver stärkas avsevärt för att ha förmåga att bekämpa
            gängen och samtidigt förebygga, ingripa mot och utreda annan brottslighet.
            För att fler brott ska klaras upp och problemen med gängkriminalitet,
            hög utsatthet för brott och en utbredd otrygghet i samhället ska
            kunna åtgärdas är behovet av fler poliser stort. Trots det står
            polisen inför stora utmaningar: polistätheten har minskat kraftigt
            under den nuvarande regeringen och på många platser i landet upplevs
            polisen som frånvarande. Vi har en akut polisbrist, alltför många
            poliser väljer att sluta och ett stort antal platser står varje
            termin tomma på polisutbildningen. För att komma till rätta med
            situationen måste åtgärder komma på plats som stärker Polismyndigheten
            på kort sikt, samtidigt som vi bygger från grunden för att långsiktigt
            lösa problemen och stärka svensk polis.
          </p>
          <head xml:id="i-NyEkyAfNEGm9KvSQVNwNqc" type="h3">
            Fler polisanställda
          </head>
          <p xml:id="i-Try5ofobebMpdAVMRrgNXU">
            Vi vill införa ett nytt polismål som grundar sig på polistäthet
            snarare än ett bestämt antal poliser vid en viss angiven tidpunkt.
            Fördelen med ett sådant mål är att det svarar upp mot de behov
            som följer av en ökad befolkningsmängd. Enligt Moderaternas mening
            är ett rimligt och väl avvägt mål att antalet poliser per capita
            i Sverige bör ligga i linje med det nuvarande genomsnittet i Europa.
          </p>
          <p xml:id="i-DoujsW6ftRSjNKbNAiWU76">
            Den svenska målsättningen om 10 000 fler polisanställda till
            2024 är en god början. Men målsättningen avser inte enbart poliser
            utan även civilanställda. Enligt Polismyndighetens rapport om
            hur myndighetens verksamhet ska stärkas och utvecklas är den slutliga
            målsättningen för antalet poliser 26 200 vid utgången av 2024.
            Den reella ökningen av antalet poliser är därmed endast omkring
            6 000 fler jämfört med år 2016 när målsättningen formulerades.
            Det innebär att polistätheten skulle öka från 198 poliser till
            cirka 245 poliser per 100 000 invånare om målsättningen uppnås,
            vilket fortfarande skulle vara långt under det europeiska genomsnittet
            om 318 poliser per 100 000 invånare.
          </p>
          <p xml:id="i-9YPKwMTU1HqSDUsi9yJmKo">
            I ljuset av den förändrade lägesbilden där den grova kriminaliteten
            blir grövre och ökar i omfattning samt de nya och förstärkta behoven
            av personalresurser inom polisen framstår den nuvarande målsättningen
            som otillräcklig. Om Sverige ska vara ett tryggare land att leva
            i på sikt krävs därför inte bara fler polisanställda – den reella
            polistätheten måste också öka väsentligt.
          </p>
          <head xml:id="i-B5WexMiqaRydSvgEzvk15G" type="h3">
            Nytt polismål
          </head>
          <p xml:id="i-N9UDq97dpnf34P7RAwBzTv">
            Vi vill införa ett nytt polismål som grundar sig på polistäthet
            snarare än ett bestämt antal poliser vid en viss angiven tidpunkt.
            Fördelen med ett sådant mål är att det svarar upp mot de behov
            som följer av en ökad befolkningsmängd. Enligt Moderaternas mening
            är det rimligt och välavvägt att antalet poliser i Sverige bör
            ligga på cirka 300 per 100 000 invånare, vilket är ungefär i linje
            med det nuvarande genomsnittet i EU.
          </p>
          <head xml:id="i-JoaH9HXyghXeqFsp1TZjz" type="h3">
            Strategi för nolltolerans mot brott
          </head>
          <p xml:id="i-NcR3WzxLb91x9o3qS5szSa">
            Moderaterna vill se en nolltolerans mot all form av brottslighet
            – även den som ibland anses vara bagatellartad. Det handlar om
            att skapa en miljö där människor känner sig trygga och där handlingar
            som stör allmän ordning och säkerhet inte ska accepteras. Lag
            och ordning ska råda. Det innebär att brott ska bekämpas, oavsett
            om de är stora eller små. Ett framgångsrikt brottsbekämpande och
            brottsförebyggande arbete kan inte bara ta sikte på den grövre
            kriminaliteten.
          </p>
          <p xml:id="i-Rof4LsyNPT9wuyeUXPtgqg">
            Nolltolerans mot brott handlar om att polisen och övriga samhället
            ska ingripa mot all form av kriminalitet och ordningsstörningar
            även om det är frågan om lindriga förseelser. Genom att på ett
            tidigt stadium stoppa brottslighet eller andra former av ordningsstörningar
            minskar risken för en utveckling där kriminaliteten får fäste
            med risk för att den ökar. Det motverkar också att en kultur av
            laglöshet sprider sig.
          </p>
          <p xml:id="i-5GQ4Pb2DdRq6EnKG7g1shn">
            Det mest kända och omtalade exemplet där nolltoleransen införts
            och haft framgång är i New York. Från att ha varit en mycket otrygg
            stad i början av 1990-talet genomfördes flera kraftfulla reformer
            under 1990-talet, inklusive nolltolerans mot brott (”zero tolerance”),
            vilka hade en mycket positiv inverkan på brottsbekämpningen. Motsvarande
            ordning bör på allvar prövas i Sverige. Genom att slå ner på all
            brottslighet, även den mindre grova brottsligheten som skadegörelse,
            klotter och ofredande, sänder man signalen att den formen av beteende
            inte accepteras. Samtliga former av normbrytande beteende bör
            stävjas – i storstadsområdena handlar det bland annat om att den
            omfattande plankning som sker i kollektivtrafiken bör motverkas
            med kraft. En nationell strategi för detta bör tas fram.
          </p>
          <head xml:id="i-PohsTAMoawsp1pJQDUSXaR" type="h3">
            Resurser till den lokala nivån
          </head>
          <p xml:id="i-VbDJtoJrgWxMjAus6jRKQA">
            I dag finns cirka 50 procent av regionernas resurser på lokalpolisområdesnivå.
            För att polisen aktivt ska kunna arbeta mot gängen och skapa trygghet
            i lokalsamhällena krävs en lokalt närvarande polis med god lokalkännedom.
            Moderaterna vill därför att majoriteten av ökningen av antalet
            poliser som sker under denna mandatperiod ska placeras på lokalpolisområdesnivå.
            Det kommer innebära fler synliga och närvarande poliser i utanförskapsområdena
            som kontinuerligt kan arbeta med att bekämpa och förebygga brott.
            Det kommer också innebära en ökad trygghet när vi får fler poliser
            runt om i våra städer och på landsbygden.
          </p>
          <p xml:id="i-5wurGwyZWyFPjsx4iE9XPj">
            Den utveckling vi nu ser vad gäller rån mot unga måste bekämpas
            och stoppas. Utsattheten för den här typen av brott måste minska.
            För att möjliggöra detta måste upptäcktsrisken öka, och en viktig
            pusselbit för det är fler poliser. En utbyggnad av polisen bör
            kombineras med riktade arbetssätt mot personrån. Polisen bör bland
            annat fokusera på så kallade hot spots, dvs. platser och tider
            där personrån begås i hög utsträckning. Även civila poliser kan
            vara ett effektivt verktyg för att övervaka dessa riskmiljöer.
          </p>
          <head xml:id="i-U45kxw9ARd9yBr3KGuXpLF" type="h3">
            Fler poliser i yttre tjänst
          </head>
          <p xml:id="i-3qYqh19FF7dLvZhAqh7eUe">
            Sverige har ett stort behov av fler poliser, och framför allt
            måste fler poliser ut i yttre tjänst. Omorganisationen av polisen
            var nödvändig, men när det gäller att få ut fler synliga poliser
            på gator och torg kan vi konstatera att omorganisationen inte
            givit efterfrågade resultat. Syftet var att skapa en effektiv
            polisorganisation som också kom närmare medborgarna. Så är inte
            fallet idag. Antalet poliser i yttre tjänst har också minskat
            kraftigt under de senaste tio åren. Enligt Polisförbundet fanns
            år 2010 omkring 10 250 poliser i yttre tjänst. Idag arbetar endast
            drygt 7 000 poliser i yttre tjänst. Därtill arbetar poliser i
            yttre tjänst normalt i treskift, och givet att bemanning sker
            dygnet runt även under helger och veckoslut är antalet som arbetar
            simultant i yttre tjänst betydligt lägre.
          </p>
          <p xml:id="i-A419W3cdAPHw49FrdJr2cx">
            Att enbart styra de poliser som utbildas under mandatperioden
            till lokalpolisområdena kommer på egen hand inte vara tillräckligt
            för att täcka behovet av antalet poliser i yttre tjänst. Det finns
            redan idag möjlighet att omfördela befintliga poliser till arbete
            i yttre tjänst för att här och nu tillgodose behovet. Vi vill
            därför ge Polismyndigheten i uppdrag att säkerställa att fler
            poliser kommer ut i yttre tjänst och se över hur befintliga poliser
            kan omfördelas i syfte att öka antalet poliser i yttre tjänst.
            Detta är ett viktigt steg för att på kort sikt stärka den polisiära
            närvaron på de platser där behoven är som störst.
          </p>
          <p xml:id="i-MvsJcknPaWUM5FXQ1Pi7Tx">
            Det finns också anledning att göra polisen mer lokalt förankrad
            på andra sätt. Det bör övervägas om Polismyndighetens verksamhetsplan
            bör brytas ned på lokal nivå. Det skulle leda till att lokala
            målbilder konkretiseras och tydliggörs vilket underlättar polisens
            verksamhet lokalt och uppföljningen av densamma. Även brottsutredningsverksamheten
            bör kunna anpassas mer till lokala förhållanden.
          </p>
          <head xml:id="i-UEViye3Z23iQcaC24wvLRj" type="h3">
            Gör den riktade lönesatsningen för svensk polis permanent
          </head>
          <p xml:id="i-HCn3MMvfNfWpCU3wGmBshp">
            Sedan 2015 har mer än 5 000 poliser avslutat sin anställning.
            Över 40 procent av dessa har slutat av andra orsaker än pension.
            För att bryta trenden att erfarna poliser slutar i förtid måste
            polisyrket bli mer attraktivt. Fler måste välja att söka sig till
            polisyrket, och fler poliser måste känna uppskattning för det
            värdefulla arbete de gör. Här är lönen avgörande. Moderaterna
            har tidigare föreslagit en riktad lönesatsning som fullt utbyggd
            skulle möjliggöra en höjning av polisernas löner med i snitt 3
            000 kronor i månaden. Det första steget av tre mot detta togs
            i budgeten som röstades igenom av riksdagen för 2019 och blev
            en stor framgång. Sammanlagt utgjorde de 360 miljoner kronor vi
            avsatte för 2019 mer än hälften av polisens totala löneökningsutrymme.
            Det visar tydligt att den riktade lönesatsning som Moderaterna
            genomförde hade avsedd effekt i att verkligen öka polisernas löner.
          </p>
          <p xml:id="i-Aij2mx7RXMzYpbBg55Asop">
            Så länge trygghetsproblemen i Sverige är akuta och antalet poliser
            för lågt kan inte politiken ducka för lönefrågan. Riktade budgetsatsningar
            för att höja polislönerna kan ses som en nödvändig och befogad
            åtgärd för att värna Sveriges inre säkerhet. T.ex. bör den riktade
            lönesatsning som först genomdrevs av Moderaterna och Kristdemokraterna
            i budgeten för 2019 permanentas.
          </p>
          <head xml:id="i-E9SWEzFQiiRu8kigs1t5hD" type="h3">
            Återrekrytering av poliser och administrativt stöd
          </head>
          <p xml:id="i-iefHUNPUPan7JVzEm2LyE">
            Sverige är i stort behov av att fler poliser kommer ut i tjänst
            idag. För att nå målet om 10 000 fler polisanställda till 2024
            är återanställningar av poliser centralt. Moderaterna vill möjliggöra
            för att Polismyndigheten ska kunna återanställa pensionerade poliser
            och poliser som lämnat yrket. Detta ska genom konkurrenskraftiga
            löner och villkor anpassade för den enskilde polisen. De poliser
            som på detta sätt återanställs kommer att kunna bidra med sin
            erfarenhet och samtidigt avlasta sina kollegor redan från första
            dagen.
          </p>
          <p xml:id="i-GioUqe5FguhDEJF2MdCw7L">
            Moderaterna vill också möjliggöra för polisen att rekrytera administrativt
            stöd till utredningsverksamheten för att bistå poliser med enklare
            men tidskrävande sysslor, såsom förhörsutskrifter. Detta skulle
            innebära att polisiära resurser som annars hade gått åt till dessa
            sysslor kan frigöras. Utöver återrekrytering och poliser i yttre
            tjänst med mera bör även Polismyndigheten kunna använda tillskottet
            för andra åtgärder som ökar polisyrkets attraktivitet, exempelvis
            att öka aspirantlönerna.
          </p>
          <head xml:id="i-93UmWmk8VukKaYFVR1cBiY" type="h3">
            Ordningsvakter för att frigöra politiska resurser
          </head>
          <p xml:id="i-Mw1ywGNVSHHzENkbF1xqbG">
            Redan idag avlastas Polismyndigheten av ordningsvakter som hjälper
            till att upprätthålla säkerhet och allmän ordning på utvalda platser.
            Moderaterna är fast övertygade om att det i huvudsak är poliser
            som ska ha till uppgift att upprätthålla ordningen i samhället
            samt förebygga och utreda brott. Men fram till dess att Polismyndigheten
            har nått sin fulla kapacitet bör ordningsvakter användas i större
            utsträckning för att bidra mer än idag till polisens arbete. Det
            går inte att blunda för de säkerhets- och trygghetsproblem dagens
            polisbrist för med sig.
          </p>
          <p xml:id="i-9qHwmNL67ueHTHAatacwiK">
            Moderaterna vill därför göra det möjligt för Polismyndigheten
            att anställa eller anlita ordningsvakter för att omedelbart och
            fram till dess att polisen är fullt återuppbyggd börja använda
            sig av ordningsvakter för vissa uppgifter som poliser i nuläget
            utför. Ordningsvakterna bör kunna användas av polisen som en brottsförebyggande
            och trygghetsskapande åtgärd på platser där polisiär eller samhällelig
            närvaro behövs, exempelvis på lokala torg och i bostadsområden.
            Det kan även handla om att frigöra polisiära resurser genom att
            ordningsvakterna utför tidskrävande sysslor såsom omhändertagande
            av berusade personer och transporter. På så sätt stärks polisens
            kapacitet här och nu.
          </p>
          <p xml:id="i-H9rhhStPa2K3XnHUgbkJMS">
            För att kunna utnyttja ordningsvakter på ett optimalt sätt bör
            vidare lagen ändras så att polisen får möjlighet att låta ordningsvakter
            upprätthålla allmän ordning i större geografiska områden och använda
            ordningsvakter för uppgifter som avlastar polisen – t.ex. transporter
            och omhändertagande av berusade personer. Den statliga ordningsvaktsutredningen
            har i sitt betänkande SOU 2021:38, som lades fram i maj 2021,
            föreslagit lagändringar just i linje med detta. Dessa förslag
            bör skyndsamt omsättas i lagstiftning.
          </p>
          <p xml:id="i-LDzRJDTibM8jswsWBhK3wS">
            Det sammantagna resultatet bör vara att såväl stat som kommun
            har möjlighet att anställa ordningsvakter för att upprätthålla
            lag och ordning i större utsträckning än idag.
          </p>
          <head xml:id="i-PeGRq8dvkter9HTapdVMm1" type="h3">
            Möjlighet till deltidstjänstgöring som polis
          </head>
          <p xml:id="i-SV7XfuqYPxcG6PsgJnk8KU">
            Vid vissa tillfällen finns det särskilda behov av fler poliser
            i tjänst. Vi anser därför att man bör öka möjligheten att införa
            deltidsanställd polis. Det kan till exempel handla om poliser
            som vill kombinera en annan anställning med att vara deltidspolis.
            Här bör räddningstjänsten kunna tjäna som förebild. Det största
            antalet anställda inom räddningstjänsten i Sverige utgörs av personer
            som har en deltidsanställning. Det är fråga om personer som är
            fullt utbildade brandmän men som har ett annat yrke vid sidan
            av brandmannayrket. Dessa deltidsbrandmän tjänstgör när det föreligger
            behov av räddningstjänstinsatser.
          </p>
          <p xml:id="i-GJyHaJ1eQjSqimqpfcX6VU">
            På motsvarande sätt skulle fullt utbildade deltidspoliser – som
            tjänstgör som poliser vid behov – kunna fylla en viktig funktion.
            En ordning med deltidspoliser skulle kunna skapa förutsättningar
            att snabbt få tillgång till utbildad polis vid akuta behov. Fler
            deltidspoliser skulle också kunna vara ett sätt att se till att
            lands- och glesbygd kan få tillgång till fler poliser. Även om
            vissa orter har en jämförelsevis låg brottslighet så måste det
            kunna finnas tillgång till polis de gånger någonting allvarligt
            inträffar och brott faktiskt begås.
          </p>
          <head xml:id="i-Q7EXscss3boiDaxbR3cUZY" type="h3">
            Begär polishjälp från EU
          </head>
          <p xml:id="i-QbGiHDf477W2mC2xeZfB6t">
            Polisen är underbemannad och saknar tillräcklig kapacitet för
            att hantera de utmaningar och problem Sverige står inför. När
            resurser behöver styras mot den grova gängbrottsligheten riskerar
            utredningar av annan brottslighet att få stå tillbaka.
          </p>
          <p xml:id="i-7gTRenzrEhxVTfUFKnDEuV">
            Enligt det så kallade Prümrådsbeslutet får svensk polis samarbeta
            med utländska myndigheter genom att ta emot bistånd inom ramen
            för gemensamma insatser men även vid exempelvis större evenemang.
            Svensk polis och Säkerhetspolisen har vid ett antal tillfällen
            fått hjälp med exempelvis trafikbevakning, fotbollsevenemang och
            personskydd med stöd av denna lagstiftning. Regeringen bör överväga
            att göra en översyn av vilka förutsättningar som finns för polisen
            att efterfråga hjälp från andra EU-länder fram tills polisen nått
            sin fulla kapacitet. Sådan hjälp innebär att utländsk polis kan
            verka på svensk mark med polisiära befogenheter och rätt att bära
            tjänstevapen för att förebygga, förhindra eller upptäcka brottslig
            verksamhet eller upprätthålla allmän ordning och säkerhet.
          </p>
          <head xml:id="i-2tGacWB3zSAEjSdbWxfYPd" type="h3">
            Operativ polisstyrka vid Europol
          </head>
          <p xml:id="i-5k6FHYvMSEEjsVupw5xjVc">
            Medlemsstaterna bör ge Europol mandat att inrätta en operativ
            polisstyrka. Polisstyrkan ska efter samarbetsavtal kunna operera
            i länder utanför EU på liknande sätt som EU:s gräns- och bevakningsbyrå,
            Frontex, kan göra i dag. Polisstyrkan ska även kunna bedriva spaningsarbete
            vid EU:s inre gränser. Pågående spanings- och underrättelsearbete
            ska alltid meddelas till berörd polismyndighet. Gripande och användande
            av våld sker enbart i nödvärn eller under ledning av nationell
            polis. Syftet med styrkan ska vara att stävja gränsöverskridande
            brottslighet, säkerställa att det gränsöverskridande operativa
            arbetet alltid pågår och öka bevakningen av de inre gränserna
            för att skydda den fria rörligheten.
          </p>
          <head xml:id="i-3njvQfYB1WopmC4z1vv2Ks" type="h3">
            Betald polisutbildning
          </head>
          <p xml:id="i-HgLgsuhcNBRRAJw3ZkweDU">
            Ett mycket stort antal poliser kommer att behöva utbildas under
            kommande år. Det har dock blivit tydligt att det inte räcker att
            enbart utöka antalet utbildningsplatser. Vid det senaste intaget
            till polisutbildningen för vårterminen 2020 fanns 1 020 platser
            tillgängliga, men tre veckor in på utbildningen stod 414 platser
            tomma. Trots att antalet utbildningsplatser ökat sedan 2017 har
            mer än en av fyra platser på utbildningen stått tom sedan dess.
            Det är ett rent resursslöseri. Sammantaget är det tydligt att
            fler reformer för att locka människor till att utbilda sig till
            polis är direkt nödvändiga.
          </p>
          <p xml:id="i-7emohzUgCwtJ1diUDJGRJR">
            Moderaterna vill att den som går polisutbildningen ska få sina
            studielån från utbildningstiden avskrivna. Därigenom blir utbildningen
            betald av staten. Satsningen innebär att det blir mer lönsamt
            att utbilda sig till och arbeta som polis. Under de första fem
            åren som polis skrivs en femtedel av studielånet av varje år.
            Efter fem år är hela lånet avskrivet. Väljer man att sluta under
            de fem åren behöver man inte betala tillbaka de redan avskrivna
            delarna av lånet. Den här utformningen ger incitament både att
            utbilda sig till och att arbeta som polis.
          </p>
          <head xml:id="i-6eCcTeVET9zQuCFzZKmpJJ" type="h3">
            Reformerad polisutbildning och fler vägar till polisyrket
          </head>
          <p xml:id="i-52SA68Td4VWeabtK6yM14m">
            Polismyndigheten är en grundläggande samhällsfunktion som måste
            fungera långsiktigt. Polisyrket är lika varierande som uppdraget.
            Polisutbildningen behöver därför anpassas för att bättre svara
            mot de behov som finns. Polisutbildningen ska vara utformad för
            att på ett ändamålsenligt sätt utbilda poliser till att kunna
            utföra ett gott polisarbete. Dagens utbildning är i stora delar
            bra, men utbildningen kan ytterligare förbättras, genom bättre
            möjligheter att utbilda sig på distans och mer befogenheter direkt
            i utbildningen. Det har bland annat framförts att nyutbildade
            poliser kräver omfattande vidareutbildning för att klara det vardagliga
            polisarbetet. Dessa uppgifter bör i större omfattning kunna hanteras
            under utbildningstiden.
          </p>
          <p xml:id="i-29G3wZMtGayew6LYr4CNmB">
            Polisen behöver anställda med arbetslivserfarenhet från andra
            områden, t.ex. it-specialister, psykologer, beteendevetare och
            ekonomer. Polisens efterfrågan på särskild erfarenhet och kompetens
            kommer sannolikt öka i takt med att uppgifterna blir allt mer
            komplexa. Även personer som rekryteras utifrån bör på sikt kunna
            bli poliser, med de befogenheter som tillkommer en polis. Det
            bör därför skapas tydligare möjligheter att få en anpassad polisutbildning
            för de personer som har börjar arbeta hos polisen och som har
            särskild kompetens och/eller arbetslivserfarenhet från andra områden.
            Enligt vår mening är det därför önskvärt att även de personer
            som rekryteras utifrån på sikt ska bli poliser och ha alla de
            befogenheter som tillkommer en polis.
          </p>
          <head xml:id="i-B1MWZdWmXh8HcxYn7f45ma" type="h3">
            Utbildning på fler orter
          </head>
          <p xml:id="i-6P8TNqoCkJ5EhD6JMD6WHQ">
            Moderaterna vill att polisutbildningen ska finnas i ännu flera
            delar av landet än idag. Polisutbildning bedrivs sedan januari
            2019 på fem platser i Sverige som uppdragsutbildning vid högskolorna
            i Södertörn, Umeå, Växjö, Borås och Malmö. Det finns vidare en
            möjlighet att läsa till polis på distans. Det är positivt att
            nya utbildningsplatser nyligen öppnat upp, men givet det stora
            behovet av fler poliser finns skäl att överväga öppnandet av utbildningar
            på ytterligare fler orter, samtidigt som möjligheterna till distansutbildning
            byggs ut. Rekryteringen bör dessutom ske mer aktivt över hela
            landet och med ett tydligt uppsökande syfte för att förmå fler
            att söka polisutbildningen.
          </p>
          <p xml:id="i-7WZpteqBY8YV8h8YJfrJyc">
            Att ha möjlighet att utbilda sig till polis i flera delar av
            landet kommer leda till att fler personer söker utbildningen.
            Den typ av uppdragsutbildning som polisutbildningen numera utgör
            är relativt enkel att bedriva på fler orter. Givet det stora behovet
            av fler poliser vill vi se över om utbildningen skulle kunna ske
            på fler orter samtidigt som möjligheterna till distansutbildning
            byggs ut. Dessutom finns regionalpolitiska skäl att lägga fram
            ett sådant förslag.
          </p>
          <head xml:id="i-3mKDfMgajK2C1SGjDkyLhN" type="h3">
            Stärk attraktiviteten inom polisyrket
          </head>
          <p xml:id="i-Mrq6cYdi7DFQ5cBqfcNYrm">
            Utöver Moderaternas förslag om höjda löner och betald polisutbildning,
            som båda syftar till att stärka attraktiviteten inom polisyrket
            för att locka fler till att vilja utbilda sig till och arbeta
            som polis, måste ett kontinuerligt arbete bedrivas för att göra
            Polismyndigheten till en attraktiv arbetsplats. Det är centralt
            för att nå målsättningen om 10 000 fler polisanställda till 2024,
            men också för att därefter kunna behålla poliserna inom organisationen.
          </p>
          <p xml:id="i-LvgpsEVKxVjVWHqetWV4kt">
            Regeringen gav 2017 Polismyndigheten i uppdrag att skapa förutsättningar
            för ytterligare förbättringar av arbetsmiljön samt fler karriärvägar
            för polisanställda. Uppdraget slutredovisades i oktober 2018,
            men efter det har fortsatt ett stort antal poliser valt att sluta.
            Det är därför uppenbart att mer behöver göras. Förutom höjda löner
            behöver exempelvis ökade karriärmöjligheter, minskad administrativ
            börda och tydliga insatser för att minska hot och våld mot poliser
            komma på plats. Därtill bör Polismyndigheten ha som ett stående
            uppdrag att kontinuerligt arbeta för att stärka attraktiviteten
            inom polisyrket. Polismyndigheten bör också få i uppdrag att kontinuerligt
            arbeta för att stärka attraktiviteten inom polisyrket samt utvärdera
            hur de attraktivitetsstärkande åtgärder som vidtas faller ut,
            i syfte att säkerställa att Polismyndigheten utgör en attraktiv
            arbetsplats.
          </p>
          <head xml:id="i-QkV265Axr3v98Y2r5Vz9A7" type="h3">
            Respekten för polis och rättsväsende
          </head>
          <p xml:id="i-PZXuDcMDEZ2uLJpgbFWrQW">
            För många poliser är det tyvärr vardag att utsättas för hot,
            trakasserier och våld. Detsamma gäller även annan blåljuspersonal
            och andra anställda i rättsväsendet. Angrepp mot polis och annan
            blåljuspersonal utgör angrepp mot vår rättsordning. Detta måste
            på ett tydligare sätt speglas i vår lagstiftning med strängare
            straff för våld och hot mot blåljuspersonal. Det är nödvändigt
            att straffen för våld mot tjänsteman skärps så att straffskalan
            börjar på sex månaders fängelse. Regeringen har lämnat förslag
            till riksdagen om ett bättre straffrättsligt skydd för blåljuspersonal
            men inte föreslagit skärpta straff i denna del. Sådana förändringar
            är dock angelägna och kan inte tillåtas dra ut på tiden. Kränkningsersättning
            ska även utgå i fler fall än idag när poliser är brottsoffer.
          </p>
          <p xml:id="i-GXtCAR1QhzbBKVJbGAquba">
            Samhällets reaktioner på den här typen av angrepp måste vara
            tydliga. Det handlar både om att skydda personer som har samhällsviktiga
            uppgifter och om att värna respekten för rättsstaten. Alla ska
            kunna känna sig trygga på jobbet och brott ska alltid straffa
            sig.
          </p>
          <head xml:id="i-QJ9NtgHxVuh1zBemjMU73S" type="h3">
            Våld mot tjänsteman som egen brottsrubricering
          </head>
          <p xml:id="i-FHU46GB29tRRchh66JXeQV">
            För att fånga upp det allvar som ett våldsamt angrepp mot exempelvis
            en polisman eller en tulltjänsteman faktiskt innebär vill vi bryta
            ut bestämmelsen om våld mot tjänsteman – som i dag regleras i
            samma bestämmelse som hot mot tjänsteman – och göra det till ett
            eget brott med en straffskala som börjar på sex månaders fängelse.
            Det skulle i praktiken innebära att ett knytnävsslag i ansiktet
            på en polis eller en tulltjänsteman har ett straffvärde om lägst
            sex månaders fängelse – att jämföra med dagens cirka en till två
            månaders fängelse. Det rör sig alltså om en straffskärpning som
            skulle träffa brett och leda till betydligt längre fängelsestraff
            för de personer som angriper en tjänsteman.
          </p>
          <head xml:id="i-4vQt8Ut6A4jaaVqPgyBWYc" type="h3">
            Ökade möjligheter för poliser att få skadestånd i form av kränkningsersättning
          </head>
          <p xml:id="i-74vhm7caHRBX8CnvrgrwN2">
            Moderaterna vill att kränkningsersättning ska utgå i fler fall
            än i dag när poliser är brottsoffer. I kommittédirektivet till
            Blåljusutredningen beslutade regeringen att utredningen skulle
            kartlägga och analysera domstolsavgöranden som gäller polismäns
            rätt till ersättning vid allvarlig kränkning, men utan att lyckas
            presentera ett förslag.
          </p>
          <p xml:id="i-YRmJ2RMqJviT85oEWxbceG">
            I dag ställs högre krav för att skadestånd i form av kränkningsersättning
            ska utgå när till exempel poliser är utsatta för brott. I praxis
            ställs relativt höga krav för ersättning i dessa fall. Moderaterna
            anser att kränkningsersättning bör utgå i fler fall när poliser
            är brottsoffer. Att till exempel spotta en polis i ansiktet bör
            alltid leda till skadestånd. Detsamma bör gälla när poliser utsätts
            för våld som är att jämföra med misshandel av normalgraden.
          </p>
          <p xml:id="i-TNSt9c6DNMjHnoqfgoJeSm">
            En utredning pågår just nu som ska ta ställning till i vilken
            utsträckning polisers och andra särskilt utsatta yrkesgruppers
            rätt till kränkningsersättning bör utvidgas, där slutsatserna
            ska redovisas i juni 2021. En sådan förändring är angelägen och
            kan inte tillåtas dra ut på tiden. Det är därför viktigt att regeringen
            prioriterar frågan och skyndsamt återkommer till riksdagen med
            ett förslag om höjd kränkningsersättning i nära anslutning till
            att utredningen presenterat sina slutsatser.
          </p>
          <head xml:id="i-Y3CkTavBgSeNJ3pKxdz85P" type="h3">
            Skyddande av myndighetspersoners identiteter
          </head>
          <p xml:id="i-KWHvWiTkpkzvjdVXXGytoN">
            Det har blivit vanligare att poliser, främst de som arbetar i
            yttre tjänst, efterfrågar skyddad identitet. Detta är bland annat
            en följd av att poliser ofta filmas av allmänheten under ingripanden.
            Moderaterna anser att det bör utredas hur fler personer som arbetar
            på Polismyndigheten och andra myndigheter kan få skyddade uppgifter
            av olika slag. Exempelvis kan idag endast poliser i Polismyndigheten
            få kvalificerad skyddsidentitet men inte andra tjänstemän vid
            polisen. Dessutom behöver en översyn göras om hur alltifrån åklagare
            till andra personer som jobbar på socialkontor eller exempelvis
            Migrationsverket ska skyddas. Det är även centralt att ett slags
            mellanvariant utreds då en skyddad identitet ofta medför vissa
            problem som inte fungerar för alla. Exempelvis är det både svårt
            och framför allt inte önskvärt att en polis med familj i princip
            ska behöva gå under jorden vid erhållandet av en skyddad identitet.
            En sådan utredning bör få ett brett uppdrag att se över hur poliser
            och andra tjänstemän på bästa sätt kan erhålla ett bättre skydd
            av sina identiteter. Detta har riksdagen tillkännagivit för regeringen.
            Huvudregeln borde enligt utskottet därför vara att uppgifter om
            polisers identitet och hemadress inte ska vara offentliga. Vidare
            bör det övervägas om lagstiftning bör införas för att minska spridningen
            av personuppgifter när det gäller poliser och anhöriga till poliser
            till olika upplysningsföretag. I detta sammanhang bör även övervägas
            om skyddet för andra personer som arbetar inom rättsväsendet också
            behöver stärkas.
          </p>
          <head xml:id="i-K6s4QJ4VVys4LDiYdbS4Ta" type="h3">
            Renodla polisens uppdrag
          </head>
          <p xml:id="i-76UtqaVBNTYcLTCQXDd1Dx">
            Polisens arbetsuppgifter är mångfasetterade och inte alltid lätta
            att förstå med utgångspunkt i vad som normalt anses vara polisens
            kärnuppgifter: att förebygga, ingripa mot och utreda brott.
          </p>
          <p xml:id="i-53PKxubNvLc7yA8uz695Ro">
            Bland annat har polisen ansvar för handräckningsfrågor, djurfrågor,
            vissa tillståndsärenden, passhantering, delgivningsfrågor, förlustanmälningar,
            hittegods och vissa trafikuppgifter som inte ligger inom ramen
            för det som normalt beskrivs som polisiär kärnverksamhet.
          </p>
          <p xml:id="i-phCSiF5AVLdnqgyVoie62">
            Det finns i huvudsak två argument för att renodla polisens arbetsuppgifter.
            Det första argumentet handlar om att personal och andra resurser
            ska frigöras för att kärnverksamheten ska kunna förstärkas. Det
            andra argumentet handlar om att en ökad renodling skulle bidra
            till en tydligare polisidentitet: ett klart och tydligt uppdrag
            hjälper både polis och allmänhet att klargöra vilka förväntningar
            som ska finnas och vilka polisens arbetsuppgifter bör vara. Transportverksamheten
            skulle i än högre utsträckning än i dag övertas av Kriminalvården.
            Passhantering skulle kunna övertas av Skatteverket eller av länsstyrelserna.
            Polisens stämningsmannaverksamhet skulle kunna övertas av Kronofogdemyndigheten.
            Hittegodshanteringen skulle kunna läggas ut på entreprenad efter
            ett anbudsförfarande, eller direkt föras över till kommunerna.
            Flera tillståndsärenden, som polisen i dag är tillståndsmyndighet
            för, skulle kunna föras över till kommunerna – liksom polisens
            uppgifter enligt lagen om felparkeringsavgift.
          </p>
          <p xml:id="i-SZptvqFcJ9Es3wGkmqpV5M">
            Det finns också anledning att överväga om huvudansvaret för att
            upprätthålla hastighetsreglerna på Sveriges vägar bör flyttas
            från polisen till väghållaren, dvs. Trafikverket eller kommunen.
            Det kan ske genom att hastighetsöverträdelser avkriminaliseras
            och att ett system med avgiftssanktioner i stället införs. En
            sådan ordning skulle bygga på att ägaransvar för bilar införs.
            I de fall då fordon framförts med sådan hastighet att annan brottslighet
            kan misstänkas – till exempel vårdslöshet i trafik – så ska ärendet
            överlämnas till polisen.
          </p>
          <head xml:id="i-JvpVmbr6srs54g88auENc" type="h3">
            Effektivisering av Polismyndigheten
          </head>
          <p xml:id="i-CF5T4byWmBtUveRQWJhgyz">
            Fler poliser och en starkare lokal närvaro är centrala delar
            för en förbättrad brottsbekämpning och ett tryggare Sverige. Samtidigt
            är det viktigt att de olika delarna inom myndigheten fungerar
            på ett tillfredsställande sätt som inte skapar flaskhalsar i polisens
            arbete. Polismyndigheten bedriver kontinuerligt ett arbete för
            att effektivisera verksamheten i syfte att minska kostnader, effektivisera
            arbetssätten och öka kvaliteten för medborgarna. Det är positivt,
            men samtidigt finns det tydliga exempel på delar i verksamheten
            som kan effektiviseras med hjälp från politiskt håll.
          </p>
          <p xml:id="i-Mx6ckwas4cCABufi9VuEWK">
            Ett sådant exempel är Nationellt forensiskt centrum (NFC). En
            mer komplicerad brottslighet och tystnadskulturen har medfört
            att efterfrågan på forensiska analyser har ökat kontinuerligt.
            Samtidigt har det återkommande rapporterats om att NFC blivit
            en flaskhals för brottsutredningarna. NFC är en viktig del i polisens
            utredningsarbete och många gånger avgörande i arbetet med att
            nå fällande domar. Mot bakgrund av detta har Moderaterna presenterat
            separata satsningar på NFC.
          </p>
          <p xml:id="i-CjYev5zSEBsWyVTd8zSCc5">
            Det finns även indikationer på att it-analyser är en annan del
            inom Polismyndigheten som bromsar upp polisen i deras brottsbekämpande
            arbete. I vissa fall kan det ta upp till ett år att exempelvis
            tömma en telefon på information. Detta påverkar bland annat ärenden
            som avser utredningar om barnpornografibrott, som alltid bygger
            på tömning av datorer och telefoner där materialet senare ska
            granskas av särskilda utredare specialiserade på barnpornografibrott.
            Det får ofta till följd att en misstänkt sedan får straffrabatt
            på grund av att ärenden tagit lång tid att utreda.
          </p>
          <p xml:id="i-SVq5h6qQFkUXBeWFZWKcUp">
            En annan sådan flaskhals är polisens it-system, där Statskontoret
            konstaterat att it-systemen utgör ett hinder för att utveckla
            verksamheten och uppnå högre effektivitet. Samtliga flaskhalsar
            måste undvikas i den mån det är möjligt och en effektivisering
            av Polismyndigheten är en viktig del i att frigöra tid för de
            anställda att ägna sig åt polisens kärnuppdrag – att bekämpa brottsligheten
            och öka tryggheten. Moderaterna vill därför ge Polismyndigheten
            i uppdrag att identifiera flaskhalsar inom myndigheten och prioritera
            processerna med att arbeta bort dessa.
          </p>
          <head xml:id="i-TwGczfbrsMEVexja3PqZS4" type="h3">
            Den tekniska utredningskapaciteten ska stärkas och komma närmare
            kärnverksamheten
          </head>
          <p xml:id="i-NvUQFhpbZGguWTeaGN4Bbb">
            Brottsutvecklingen ställer allt högre krav på utredningsverksamhetens
            förmåga att inhämta teknisk bevisning. Därför har verksamheten
            Nationellt forensiskt centrum (NFC, f.d. Statens kriminaltekniska
            laboratorium) hos polisen blivit mer central under senare år och
            dess betydelse kan förväntas öka även framöver. För att kunna
            lagföra fler, inte minst i utredningar som rör grov brottslighet,
            krävs för det första att NFC är tillräckligt resurssatt och för
            det andra att NFC är organiserat på ett sätt som innebär att man
            klarar uppgiften.
          </p>
          <p xml:id="i-V7aVsRjFomBdYKh3dwnEy4">
            Under ett flertal år har väntetiderna vid NFC varit ett problem.
            Det har inneburit att brottsutredningar dragit ut på tiden. Det
            har i sin tur bland annat fått till följd att misstänkta suttit
            häktade längre tid än vad som egentligen borde vara nödvändigt.
            En delförklaring till NFC:s problem har varit att man haft svårt
            att rekrytera den spetskompetens som är nödvändig för en del av
            tjänsterna där.
          </p>
          <p xml:id="i-Lfizh5yvD4nTWsu2oyev8t">
            Avståndet mellan NFC och regionerna försvårar styrningen. Vidare
            framstår det som klart att NFC:s verksamhet inte är anpassad efter
            behovet av forensiskt arbete i nuvarande utredningsverksamhet.
          </p>
          <p xml:id="i-2LadZa8w8iRMd17uipN31G">
            Resurserna för den forensiska verksamheten måste mot denna bakgrund
            förstärkas. Vidare bör den forensiska verksamheten komma närmare
            den operativa utredningsverksamheten. Det kan ske på flera olika
            sätt. En möjlighet är att NFC inrättar fler och större särskilda
            verksamhetsplatser i områden där den forensiska verksamheten används
            i stor utsträckning – exempelvis storstadsområdena. En annan åtgärd
            som bör övervägas är att respektive polisregion anlitar fler lokala
            brottsplatsundersökare. Det finns också anledning att på de platser
            det är befogat inrätta mobila utredningsresurser (så kallade UL-bilar).
          </p>
          <head xml:id="i-RU89mrHg3s4dygzB44tez7" type="h3">
            Styrningen av och inom polisen ska stärkas
          </head>
          <p xml:id="i-LL8c5syVo45Wv8yb7KKjZk">
            En effektivare styrning av Polismyndigheten förutsätter att verksamheten
            mäts och följs upp på ett tydligare sätt än vad som är fallet
            idag. Det finns anledning att förändra både den externa och den
            interna styrningen av Polismyndigheten.
          </p>
          <p xml:id="i-GHHfJf1o3i85BVeQZgpMbs">
            När det gäller den interna styrningen kombinerar polisen idag
            traditionell hierarkisk styrning genom linjechefer med så kallad
            processtyrning. I samband med omorganisationen 2015 slogs fast
            att processtyrning skulle användas i betydligt större omfattning.
            Syftet med att införa processtyrning var att främja enhetlighet.
          </p>
          <p xml:id="i-NAzf6b3VRQjcvLV2jw8g54">
            Det har framkommit kritik mot hur processtyrningen kommit att
            fungera sedan omorganisationen. Granskningar har visat att det
            saknas en gemensam syn på hur den brottsutredande verksamheten
            ska styras. Vissa chefer förespråkar en mer handfast styrning
            medan andra vill styra mer genom de principer som ligger till
            grund för t.ex. tillitsstyrningen.
          </p>
          <p xml:id="i-SxiSjnGS6J3Fj8N5PRqr9E">
            Även Regeringskansliets och regeringens styrning av Polismyndigheten
            måste bli tydligare och effektivare. Idag är regeringens styrning
            påfallande svag – om det inte handlar om dagspolitiska händelser
            som måste åtgärdas av främst mediala skäl.
          </p>
          <p xml:id="i-8E9FCsgPgqCBDSyeDCoLAJ">
            En tydligare och långsiktigt hållbar styrning av Polismyndigheten
            från Regeringskansliet förutsätter för det första en kompetent
            och engagerad politisk ledning. Det finns också anledning att
            överväga om den enhet på Justitiedepartementet som styr polisen
            ska förstärkas för att bättre balansera den breda erfarenhet och
            kompetens som finns representerad i polisledningen.
          </p>
          <p xml:id="i-34fHsXC2NtDu9UeK6wCiip">
            Det finns vidare anledning att överväga om regeringen bör ges
            en större beslutanderätt över polisens organisation. Idag har
            Polismyndigheten en vidsträckt befogenhet att själv råda över
            sin egna organisation. Med tanke på Polismyndighetens centrala
            karaktär finns anledning att överväga om inte huvuddragen i organisationen
            bör beslutas på regeringsnivå.
          </p>
          <head xml:id="i-VeyZhEF6QG8TtNN9oapBjo" type="h3">
            En extern granskning av polisen
          </head>
          <p xml:id="i-T94oNtwhHCebMSSZ2AGiS3">
            I dag är tillsynen av polisen fragmentarisk och otillräcklig.
            Samtidigt har polisen långtgående befogenheter att ingripa i och
            påverka tillvaron för den enskilda.
          </p>
          <p xml:id="i-Vm9dsgnX2zaA6N9X8ptBpn">
            För att polisen ska kunna utföra sitt jobb på ett bra sätt krävs
            medborgarnas förtroende. Det är inte minst viktigt för att polisen
            ska kunna fullgöra sitt trygghetsskapande uppdrag. Tillsyn över
            polisens verksamhet stärker allmänhetens förtroende för att polisverksamheten
            bedrivs på ett korrekt sätt. Det är därför angeläget att det,
            utöver JO:s och JK:s extraordinära tillsyn över polisen, också
            sker en mer löpande och kontinuerlig granskning av polisväsendet.
          </p>
          <p xml:id="i-ndPZvRqR1AsPQQWVofU3i">
            En avsaknad av rätt till överprövning av vissa polisiära beslut
            kan, i viss mån, vägas upp av en möjlighet till kontroll och granskning
            av polisens verksamhet i efterhand. En ny samlad tillsyn över
            polisens verksamhet bör därför etableras. Ett sådant organ bör
            i hög grad självt prioritera vilka tillsynsärenden som ska inledas
            och besluta om metoderna för tillsynen. Tillsynen bör dock inriktas
            på förhållanden som är särskilt ingripande eller på annat sätt
            har stor betydelse för den enskilda. Vidare ska tillsynen bedrivas
            strategiskt och planeras och genomföras med utgångspunkt i egna
            riskanalyser. Ett tillsynsorgan bör vidare utföra inspektioner
            och ha rätt att utreda klagomål.
          </p>
          <head xml:id="i-MRDqedv1NDDSiQsAoPJ9to" type="h3">
            Fler och bättre kameror och annan teknisk övervakningsutrustning
          </head>
          <p xml:id="i-APMR1yKczDpjqzHEufmyHB">
            Tillse att polisen får möjlighet att följa trafikflöden i realtid
            via kamerasystem, egna eller andras, som t ex Trafikverkets kameror
            för trängselskatt. Detta ska få användas för att både förhindra
            och utreda brott, det vill säga även i underrättelseverksamhet.
            Kameraövervakning är ett viktigt verktyg för polis och rättsväsende
            för att klara upp fler brott. I svårutredda brottsutredningar
            är kameraövervakningen särskilt viktig. Kameraövervakningen har
            också en starkt brottsförebyggande effekt och är ett viktigt hjälpmedel
            i utredningar av exempelvis gängkriminalitet där människor ofta
            inte vågar vittna. Det är även en viktig trygghetsskapande åtgärd
            och vi ser därför ett stort behov av en ökad kameraövervakning
            generellt i samhället.
          </p>
          <p xml:id="i-YRPEVKiVVCvGMPDq7ykFgS">
            Det är viktigt att de kameror som sätts upp är av en viss kvalitet.
            Detta har efterfrågats av Polismyndigheten som påpekat att bilder
            från kameraövervakning som används i samband med brottsutredningar
            ofta inte håller tillräckligt bra kvalitet. För att säkerställa
            att det filmmaterial som polisen inhämtar från externa aktörer
            i samband med brottsutredningar håller en tillräckligt hög kvalitet
            vill vi utreda om det går att införa ett kvalitetskrav i samband
            med tillståndsgivning för kameraövervakning.
          </p>
          <p xml:id="i-BiybqLEjq8qMtw1DiXppLr">
            Moderaterna vill utöka polisens kameraövervakning och förbättra
            kvaliteten på de kameror som sätts upp framöver. Vi vill även
            att polisens tillgång till annan teknisk övervakningsutrustning
            ses över, exempelvis att sätta upp och aktivera ljuddetektorer
            som kan användas i syfte att upptäcka skottlossningar, glaskross
            och skrik.
          </p>
          <head xml:id="i-HtKa6VuCqZx1wVJ2K52d5Q" type="h3">
            Fler personer bör topsas för DNA
          </head>
          <p xml:id="i-TSRXhdAQFUGgS9eqbNLgx3">
            Personer som är skäligen misstänkta för brott som kan ge fängelse
            kan idag bli föremål för DNA-topsning och registreras i DNA-registren.
            Idag behöver polisen göra en bedömning om just det aktuella brottet
            kommer leda till annat än böter. Det är dock en förhållandevis
            svår bedömning att göra. Dessutom undantas många straffbelagda
            gärningar genom kraven på förväntan om annan påföljd än böter.
          </p>
          <p xml:id="i-5Gk99aA5yLiXecCxaShJWM">
            Moderaterna föreslår att lagstiftningen ändras så att det istället
            blir möjligt att genomföra DNA-topsningar på personer när det
            finns fängelse i straffskalan. Det innebär att det vid exempelvis
            brott som skadegörelse, grov olovlig körning och ringa stöld som
            idag leder till böter, men där fängelse ingår i straffskalan,
            skulle bli möjligt att genomföra topsning. Om fler topsningar
            gjordes skulle det i förlängningen leda till att fler brott skulle
            kunna klaras upp då fler som misstänks för brott kommer att finnas
            registrerade i DNA-registret, samtidigt som en misstänkt gärningsman
            kan knytas till eventuella tidigare brott.
          </p>
          <head xml:id="i-Uj1TtdWnP8hDQQJcocdjQW" type="h3">
            Förändra regelverket för insamling, lagring och användning av
            biometriska uppgifter
          </head>
          <p xml:id="i-KZ3CT9rApXyUinuMdY8XWx">
            Reglerna om insamling, lagring och användning av biometriska
            uppgifter behöver moderniseras så att de inte utgör hinder för
            polisens möjligheter att utreda och klara upp brott. Detta har
            även Polismyndigheten påtalat för regeringen. Moderaterna anser
            att polisen bör ges förbättrade förutsättningar att hantera biometriska
            uppgifter i form av bl.a. DNA, foto och fingeravtryck både för
            att bättre kunna utreda brott och för att med högre säkerhet än
            idag kunna säkerställa personers identitet.
          </p>
          <p xml:id="i-Tm71y9d1xkkLnyE4L1MYCL">
            Ett exempel handlar om att knyta DNA från en avliden målsägande
            i exempelvis en gängrelaterad skjutning till spår som säkrats
            vid tidigare brottsplatser. Idag är det inte tillåtet att använda
            målsägandens DNA-profil för att göra jämförelser med spår från
            andra brottsutredningar. Begränsningen leder till problem i de
            situationer där målsäganden avlidit och det t.ex. inte går att
            jämföra dennes DNA-profil med DNA-spår som registrerats i en eller
            flera andra brottsutredningar. Ett annat exempel är uppgifter
            om en avliden person, där nuvarande lagstiftning innebär att uppgifter
            tas bort från bl.a. DNA-registret när personen avlider. Mot bakgrund
            av den allvarliga utvecklingen med skjutningar bör dessa regler
            ändras för att skapa bättre förutsättningar att klara upp fler
            brott.
          </p>
          <head xml:id="i-XeDoPYgomjWEHY2wkRXqg6" type="h3">
            Tydligare mål för polisen och resultatuppföljning
          </head>
          <p xml:id="i-TtzWbJwoRHqbc8pfbMYpiz">
            När få brott klaras upp och upptäcktsrisken är låg riskerar brottsligheten
            att öka och få fäste på allt fler platser. För att säkerställa
            kvaliteten i polisens utredningar och att fler brott blir utredda
            krävs bland annat att Polismyndigheten har tydliga och mätbara
            mål för sin verksamhet och att målen följs upp. Den diskussion
            som tidigare funnits om så kallad pinnjakt inom polisen får inte
            vara en ursäkt för att undvika ett målmedvetet och planerat arbete.
          </p>
          <head xml:id="i-WNgx8kKe3yAuNouGXSvbU7" type="h3">
            Svarstider hos Polismyndigheten
          </head>
          <p xml:id="i-TaHo8w8b9RFFFMw9b7LvWi">
            Det måste vara enkelt att komma i kontakt med polisen, oavsett
            var i landet man bor och på vilket sätt man väljer att kontakta
            polisen. Polisen måste vara tillgänglig. Människor förväntar sig
            modern kommunikation och rimliga svarstider. Alltför ofta går
            det lång tid innan allmänheten får ett svar när man kontaktar
            polisen. Åtgärder behöver vidtas för att säkerställa att det går
            att nå Polismyndigheten inom rimlig tid även vid icke akuta ärenden.
          </p>
          <head xml:id="i-Rzfo7nwkKxKMZC9ygm8Wcr" type="h3">
            Polisens samlade trafikövervakande arbete
          </head>
          <p xml:id="i-6jyADJxMpoG9prkrgP3zyK">
            En god och säker trafikmiljö kräver inte bara ett bra vägnät.
            Det kräver också en bra efterlevnad av trafikregler. Alltför många
            utsätter idag sina medtrafikanter för livsfara eftersom man har
            valt att köra påverkade av alkohol eller andra droger. Det är
            en brottslighet som i huvudsak bara kan begränsas med regelbundna
            kontroller och en synlig polis på våra vägar. Kameror kan bidra
            med att beivra fortkörningar men inte rattfylleri. Många gånger
            upptäcks även annan typ av brottslighet vid polisens stickprovskontroller.
            Det trafikövervakande arbetet har minskat de sista åren. Därför
            bör det göras en översyn av polisens samlade trafikövervakande
            arbete. I detta arbete bör ingå en studie av hur detta arbete
            genomförs i andra jämförbara länder.
          </p>
          <p xml:id="i-LckaGRop4EKsuCb7qXbSX8">
            Kontrollen av den tunga lastbilstrafiken kräver en särskild yrkeskompetens.
            Bristande underhåll och undermåligt material i tunga fordon, ibland
            kombinerat med för långa körtider, innebär en stor fara på våra
            vägar. Alliansregeringen tog fram ett förändrat regelverk för
            att kunna förhindra att tung trafik skulle kunna fortsätta färdas
            när brister uppdagas. Kontrollen av dessa fordon kräver dock välutbildade
            trafikinspektörer. Polisen måste tillse att denna kompetens upprätthålls.
          </p>
          <head xml:id="i-H28y6zNvXNA7UAZR4Mo9Hd" type="h3">
            Skärpta straff för rattfylleri och olovlig körning
          </head>
          <p xml:id="i-DRJEZGjof8TNf6vFCMDnr4">
            I dag är straffet för rattfylleri antingen böter eller fängelse
            i högst 6 månader och grovt rattfylleri innebär fängelse i högst
            två år. Straffet för olovlig körning är böter och för grov olovlig
            körning fängelse i högst 6 månader. En skärpning av straffskalorna
            för rattfylleri och grov olovlig körning så att straffmaximum
            uppgår till ett års fängelse skulle göra att straffskalorna står
            i bättre proportion till brottens allvar.
          </p>
          <p xml:id="i-K8pAkxFyetvC7h2VvMCnRK">
            Dagens straffskalor för rattfylleri, drograttfylleri och grov
            olovlig körning innebär dessutom att personer som är misstänkta
            för dessa brott inte kan anhållas och häktas. Det är inte acceptabelt
            att en person som gång efter gång gör sig skyldig till rattfylleri
            eller grov olovlig körning inte kan frihetsberövas i väntan på
            huvudförhandling. En skärpning av straffmaximum för dessa brott
            till ett års fängelse skulle ge åklagare möjlighet att anhålla
            och begära dessa personer häktade.
          </p>
          <p xml:id="i-E1rmoGHhymJyswTkJrFw8A">
            Riksdagen har tillkännagivit för regeringen att skärpa straffen
            och en utredning har presenterat förslag. Därtill riktade riksdagen
            ett nytt tillkännagivande under våren 2021 om detta. Regeringen
            måste nu skyndsamt återkomma till riksdagen med förslag som innebär
            att straffen för denna typ av brott skärps.
          </p>
          <head xml:id="i-92Mp84VyVzWf1X5MzespYu" type="h3">
            Utveckla polisutrustningen
          </head>
          <p xml:id="i-CSnC3rYLYQiVXBrRrD2xRM">
            Elpistoler är ett användbart skydd för poliser som är beprövat
            och använt av många länder inom EU och övriga världen. Att bli
            utsatt för situationer där hotet är stort men där det ändå kan
            vara svårt att använda polisens tjänstepistol av många olika anledningar,
            där utgör elpistolen ett gott komplement till polisens övriga
            utrustning. Det finns många försök och utvärderingar och det praktiska
            användandet av elpistoler runt om i världen, så därför behöver
            Sverige inte vänta utan istället snabba på och se till att så
            snart som möjligt ge polisen den utrustning man behöver i sin
            verksamhetsutövning.
          </p>
          <p xml:id="i-8dbR7AJq3XTX8EeJ4SozUV">
            Vid samtal med många poliser så finns det en osäkerhet och ibland
            en rädsla för att använda sitt tjänstevapen. Trots att situationerna
            är hotfulla och poliserna själva riskerar att bli skadade i sitt
            arbete så avstår man från att använda sitt tjänstevapen. Att sikta
            och skjuta i en pressad situation är tufft och självklart kan
            det innebära att man träffar på ställen som det inte var tänkt
            att träffa.
          </p>
          <p xml:id="i-fNYwjukJkdKTBND9ep6qa">
            Att vara polis och hamna i mycket svåra situationer kräver snabb
            beslutsamhet och att man har tillgång till bästa möjliga utrustning.
            En ökad trygghet i det skulle kunna innebära att polisen känner
            sig tryggare att kunna använda sitt tjänstevapen mer där situationen
            faktiskt kräver så. Därför behöver polisens vapenutrustning uppdateras.
          </p>
        </div>
        <div xml:id="i-F5GGEUdMbxRVNUyzwqgNr6" type="signatureBlock">
          <list xml:id="i-9AXBVSVBZP1enUR16AJcRh">
            <item xml:id="i-8BZKLiULENA6pXMTFiinze" type="signature">
              Johan Forssell (M)
            </item>
            <item xml:id="i-KUp1RvHy9wt4crYyJxaJUC" type="signature">
              Louise Meijer (M)
            </item>
            <item xml:id="i-5TnaMJJX3nYByaaS9CeDpK" type="signature">
              Ellen Juntti (M)
            </item>
            <item xml:id="i-9VuF4uPzNsW73xmLLwnntE" type="signature">
              Mikael Damsgaard (M)
            </item>
            <item xml:id="i-EXcoPt85eXm3BNkhxaUtZA" type="signature">
              Sten Bergheden (M)
            </item>
          </list>
        </div>
      </div>
    </body>
  </text>
</TEI>
