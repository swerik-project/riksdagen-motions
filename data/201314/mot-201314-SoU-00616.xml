<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00616">
  <teiHeader>
    <fileDesc>
      <titleStmt>
        <title>Socialpolitik</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Socialpolitik</title>
          <idno type="rdwebb">H102So616</idno>
          <rs type="number">So616</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So616/text</ref>
          <ref type="dokument_url_html">http://data.riksdagen.se/dokument/H102So616</ref>
          <ref type="dokumentstatus_url_xml">http://data.riksdagen.se/dokumentstatus/H102So616</ref>
          <ref type="doc">http://data.riksdagen.se/fil/D80FBDE0-EE57-4563-8CBE-E469415057A8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-QfdRxKdyfbYLPGWbMXEq2r" type="signed"/>
        <correspContext corresp="i-QfdRxKdyfbYLPGWbMXEq2r">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-DLRM6u7uMsskJaHBou4m7d" type="numbering">
          <date when="2013-10-07"/>
        </correspAction>
        <correspAction xml:id="i-D9VyMcBaNEytncsLjLDEYJ" type="submission">
          <date when="2013-10-04"/>
        </correspAction>
        <correspAction xml:id="i-FEdkn8u5cgrywz6zixgjRx" type="transfer">
          <date when="2013-10-04"/>
        </correspAction>
        <correspAction xml:id="i-SSt1E8wFXxND6NjxJCt6hR" type="assigned"/>
        <correspContext corresp="i-SSt1E8wFXxND6NjxJCt6hR">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-BPSRu5Xi7eU87AxxeVT6kH" type="motHeader"/>
      <div xml:id="i-VPGeHD4rbmVVmZMEC3wEaH" type="motBody">
        <div xml:id="i-X9QeMjsbTNBapde4m9RQMx" type="TOC">
          <head xml:id="i-7hTSFvPU7DZqFVwtvS8G7W">
            1 Innehållsförteckning
          </head>
          <list xml:id="i-BTknhRvRtj8gV5sXT24gYN">
            <item xml:id="i-M4J54Zs4VS8r57v3nA8BSu">
              2 Förslag till riksdagsbeslut 3
            </item>
            <item xml:id="i-MZiH8gwMmaU19YCvct1yyX">
              3 Inledning 6
            </item>
            <item xml:id="i-NpGZgE9vg2hhyptQYQXEDE">
              4 Lex realia 6
            </item>
            <item xml:id="i-H9iafn3YQ2QwDHUeHeUVVu">
              5 Försörjningsstöd 7
            </item>
            <item xml:id="i-JNWnyJWRUmPA5jtzX36TfV">
              5.1 Förändrade regler 7
            </item>
            <item xml:id="i-YYRNNnkAnh61FQZcJa8xqS">
              5.2 Skälig levnadsnivå 8
            </item>
            <item xml:id="i-7uqB1rvW8QWvFbNJ4aBHVP">
              6 Barn som behöver samhällets stöd 10
            </item>
            <item xml:id="i-RSj9fdMYTPAeQbbYWjLz7H">
              6.1 Barn måste veta vart de ska vända sig 10
            </item>
            <item xml:id="i-LEMLA2aWC3Jm169auT27qU">
              6.2 Ökat krav på utbildning 10
            </item>
            <item xml:id="i-czH1cM8HBKnCLCqKsLydy">
              6.3 Bättre stöd till våldsutsatta barn 11
            </item>
            <item xml:id="i-EKXnHWREBjYxqzqRwcg3fX">
              6.4 Barnen som samhället svek – vanvård i social barnavård 12
            </item>
            <item xml:id="i-CnUX1CvN6gy3vpXLEWMuoA">
              6.5 Barn har rättigheter också när de är omhändertagna 14
            </item>
            <item xml:id="i-9FvanH1QAq1CKQ4qqeuUeP">
              6.6 Familjehemsvården 15
            </item>
            <item xml:id="i-GAarLQ7z21GvHJTLpHw5Vw">
              7 Hemlöshet 16
            </item>
            <item xml:id="i-7DdimBiykUM93g7JXa3gKQ">
              7.1 Statistiken om hemlöshet ger inte en heltäckande bild 17
            </item>
            <item xml:id="i-P2VGb9KUcXp4yKyk4UKnUA">
              8 Missbruk och beroende 18
            </item>
            <item xml:id="i-TPRmZSMQ4Ck6BVnH6rVTTg">
              8.1 Gemensamma mottagningar 19
            </item>
            <item xml:id="i-3ui2Aqchaq15MiSv4WRMfF">
              8.2 Mottagningar för unga 19
            </item>
            <item xml:id="i-HtaNAExnHzN2KmuTLmPbyM">
              8.3 Målgruppsspecifika insatser 20
            </item>
            <item xml:id="i-PK9sAgxwHFC5rE6G3gncZL">
              8.4 Arbetskooperativ och sociala företag 20
            </item>
            <item xml:id="i-SDDmLg4pKnG2jXoHs3jmsp">
              8.5 Bostad först 21
            </item>
            <item xml:id="i-QDsNuK6aiJg6wsQYKxTYRU">
              8.6 Genusperspektiv inom beroendevården 21
            </item>
            <item xml:id="i-L5croRTpwAMMb9wfogB2UY">
              8.7 Särskilt utsatta grupper inom beroendevården 22
            </item>
            <item xml:id="i-4t4vXehF2JmEyYPtiFCr5w">
              8.8 Inflytande över behandlingsformen 22
            </item>
            <item xml:id="i-Ss7gDcbA1L4DGuTBGEJfBA">
              8.9 Avkriminalisering av eget bruk 23
            </item>
            <item xml:id="i-9Ds6zSZRBCj3HwfgpDv264">
              8.10 Bättre kunskaper 23
            </item>
            <item xml:id="i-7kBLBHu5g6rKraMkGoKB4P">
              9 Förbättra stöd till människor med psykisk ohälsa 24
            </item>
            <item xml:id="i-LMF33BfdEti3jpkg6wi8g5">
              9.1 Brukarrevisioner 24
            </item>
            <item xml:id="i-DzNgVvyWTPVLxfMcdwnxb1">
              9.2 Fler måste få individuella planer 25
            </item>
            <item xml:id="i-5iNpq4quLAoY48pcooj2pM">
              9.3 Säkra reformen med personliga ombud 25
            </item>
            <item xml:id="i-AyZqJwCnrA5rgoxus6PCNQ">
              9.4 Sysselsättningen måste öka 26
            </item>
            <item xml:id="i-SfygG18rBN7883tTkeds9y">
              9.5 Daglig sysselsättning inom LSS 27
            </item>
            <item xml:id="i-VNHC1YSKazkmQSXV9S35Yj">
              10 Mäns våld mot kvinnor 27
            </item>
            <item xml:id="i-Fez1fNpoQF7WhVQZ1uUez2">
              10.1 Prostitution 28
            </item>
          </list>
        </div>
        <div xml:id="i-QT11HaPkLgSUQtZn7LNg7b" type="motProposal" subtype="förslag">
          <head xml:id="i-9wnVXY624DavBduWgDCnpM">
            2 Förslag till riksdagsbeslut
          </head>
          <list xml:id="i-KGKdRyzYafa5C7BYfN7MEd" style="ol">
            <item xml:id="i-XKU4yiaLSz2znGnYkspS5F">
              Riksdagen tillkännager för regeringen som sin mening vad som
              anförs i motionen om att möjligheten att införa lex realia bör
              utredas.
            </item>
            <item xml:id="i-2cmueESEQoLYWetMRnEje7">
              Riksdagen tillkännager för regeringen som sin mening vad som
              anförs i motionen om förbud mot krav av motprestationer för ekonomiskt
              bistånd, utöver att stå till arbetsmarknadens förfogande.
            </item>
            <item xml:id="i-2JcPkg6KUmXAtxqpNQfBvG">
              Riksdagen tillkännager för regeringen som sin mening vad som
              anförs i motionen om att möjligheten att inkludera dator, mjukvara
              samt bredbandskostnader i riksnormen för försörjningsstöd bör
              ses över.
            </item>
            <item xml:id="i-2pLJTYFXbaE3VtfLZJLEBQ">
              Riksdagen tillkännager för regeringen som sin mening vad som
              anförs i motionen om att skadestånd inte bör räknas som inkomst
              vid beräkning av försörjningsstöd.
            </item>
            <item xml:id="i-JnhBdTCpfUdgr8kE5JURpi">
              Riksdagen tillkännager för regeringen som sin mening vad som
              anförs i motionen om att barn som möter socialtjänsten bör ha
              rätt till en egen kontaktperson.
            </item>
            <item xml:id="i-FCABY99XtW5LQ47WqiCtSh">
              Riksdagen tillkännager för regeringen som sin mening vad som
              anförs i motionen om att socialtjänsten bör få ansvar för att
              kommunicera aktivt och uppsökande med barn och unga.
            </item>
            <item xml:id="i-AYrWUAdwcLKrdbeQpumYc1">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              om krav på utbildning inom den sociala barn- och ungdomsvården.
            </item>
            <item xml:id="i-KcfyRThvttQmWmBT9hadho">
              Riksdagen tillkännager för regeringen som sin mening vad som
              anförs i motionen om introduktion inom den sociala barn- och ungdomsvården.
            </item>
            <item xml:id="i-SZFk7DSYvPDjmCagbMSn7t">
              Riksdagen tillkännager för regeringen som sin mening vad som
              anförs i motionen om att inrätta en specialistutbildning på avancerad
              nivå inom den sociala barn- och ungdomsvården.
            </item>
            <item xml:id="i-LzP6n42Z5WGbv2aUM5esB4">
              Riksdagen tillkännager för regeringen som sin mening vad som
              anförs i motionen om att möjligheten att ge ersättning till dem
              som utsatts för övergrepp och försummelse av allvarlig art efter
              1980 bör ses över.
            </item>
            <item xml:id="i-RX6A79eHWddwNKpT6DoKY7">
              Riksdagen tillkännager för regeringen som sin mening vad som
              anförs i motionen om att nationellt och regionalt samordnande
              informations- och rekryteringsinsatser behövs för att öka kunskapen
              hos allmänheten om behovet av familjehem.
            </item>
            <item xml:id="i-EbWY9erQBZmX2Rm1KwCuVv">
              Riksdagen tillkännager för regeringen som sin mening vad som
              anförs i motionen om att frågan om ett nationellt familje- och
              jourhemsregister bör utredas.
            </item>
            <item xml:id="i-SyyTLr6kzFnCXP8BDqLUzn">
              Riksdagen tillkännager för regeringen som sin mening vad som
              anförs i motionen om att det bör vara tillståndsplikt på privata
              konsulentstödda verksamheter.
            </item>
            <item xml:id="i-K54HoBuhXzDY4pAUSrUhUp">
              Riksdagen tillkännager för regeringen som sin mening vad som
              anförs i motionen om allas rätt till bostad.
            </item>
            <item xml:id="i-B3pHoR8N4hS4qAtKMJWA8w">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              om övertagande av bostadskontrakt.
            </item>
            <item xml:id="i-To5n49fmP87s1qMyeGAYyy">
              Riksdagen tillkännager för regeringen som sin mening vad som
              anförs i motionen om att ekonomiskt bistånd bör godkännas som
              inkomst på bostadsmarknaden. 1
            </item>
            <item xml:id="i-UBVYDfeMCiUveVWkvnvyH3">
              Riksdagen tillkännager för regeringen som sin mening vad som
              anförs i motionen om bostadssituationen för EU-medborgare.
            </item>
            <item xml:id="i-Mq4pdtnyXK8u4gUTX53cSw">
              Riksdagen tillkännager för regeringen som sin mening vad som
              anförs i motionen om gemensamma lokala mottagningar för unga.
            </item>
            <item xml:id="i-D4PyfpxkrpjAuJzZGYMA2h">
              Riksdagen tillkännager för regeringen som sin mening vad som
              anförs i motionen om stöd till barn och andra familjemedlemmar.
            </item>
            <item xml:id="i-SHHHqfNparegFnRj448mmW">
              Riksdagen tillkännager för regeringen som sin mening vad som
              anförs i motionen om att utreda statligt stöd till sociala arbetskooperativ.
            </item>
            <item xml:id="i-WXTj3cJ2ioGsqL1C8LJBQT">
              Riksdagen tillkännager för regeringen som sin mening vad som
              anförs i motionen om flexiblare socialförsäkringar. 2
            </item>
            <item xml:id="i-9yNxu1YP2jgK9igv3EjsYG">
              Riksdagen tillkännager för regeringen som sin mening vad som
              anförs i motionen om bostad först.
            </item>
            <item xml:id="i-6siuPLxXGF23f7VLdEt7hx">
              Riksdagen tillkännager för regeringen som sin mening vad som
              anförs i motionen om genusperspektiv inom missbruks- och beroendevården.
            </item>
            <item xml:id="i-CkkNG9pQ9GwMqVDTjLvW8T">
              Riksdagen tillkännager för regeringen som sin mening vad som
              anförs i motionen om behandling i könsseparata grupper.
            </item>
            <item xml:id="i-X2AB4ShZLowJgEC1NLNGrw">
              Riksdagen tillkännager för regeringen som sin mening vad som
              anförs i motionen om att en resursjour för missbrukande kvinnor
              bör inrättas.
            </item>
            <item xml:id="i-7g8oS7XfFfmqy5UBy5PPSM">
              Riksdagen tillkännager för regeringen som sin mening vad som
              anförs i motionen om att uppdra åt Socialstyrelsen att utveckla
              missbruks- och beroendevården för människor med utländsk bakgrund.
            </item>
            <item xml:id="i-2dm55oEbxQPGjSP6Lfvn5i">
              Riksdagen tillkännager för regeringen som sin mening vad som
              anförs i motionen om möjligheten att välja behandlingsform.
            </item>
            <item xml:id="i-caRRBbUfEhjQtYxgg6wbm">
              Riksdagen tillkännager för regeringen som sin mening vad som
              anförs i motionen om personliga ombud för personer med missbruk
              och beroende.
            </item>
            <item xml:id="i-DWouwAqnivKXDBqwpRon7G">
              Riksdagen tillkännager för regeringen som sin mening vad som
              anförs i motionen om utbildning i brukarinflytande.
            </item>
            <item xml:id="i-HrzM8NnWTwFyZNxN7YRgwW">
              Riksdagen tillkännager för regeringen som sin mening vad som
              anförs i motionen om att avkriminalisera eget bruk av narkotika.
              3
            </item>
            <item xml:id="i-4tDqTGirKnAgpXhDG6v6Z6">
              Riksdagen tillkännager för regeringen som sin mening vad som
              anförs i motionen om en lagändring när det gäller individens rätt
              till individuell plan.
            </item>
            <item xml:id="i-59DDuE2z8fMLkSzH8jvAjr">
              Riksdagen tillkännager för regeringen som sin mening vad som
              anförs i motionen om en lagreglering av rätten till personligt
              ombud.
            </item>
            <item xml:id="i-TsSUzvjGfxsZpddAsA8ajF">
              Riksdagen tillkännager för regeringen som sin mening vad som
              anförs i motionen om att utreda frågan om att ge de personliga
              ombuden en mer oberoende ställning gentemot kommunerna.
            </item>
            <item xml:id="i-HsQvwqamRoSXLe9xiJgBPm">
              Riksdagen tillkännager för regeringen som sin mening vad som
              anförs i motionen om att personer med psykisk funktionsnedsättning,
              inom personkrets 3, bör ges rätt till daglig verksamhet. 4
            </item>
          </list>
          <p xml:id="i-ECvQmxBNGYEJQ7199WERpt">
            1 Yrkande 16 hänvisat till CU.
          </p>
          <p xml:id="i-G7VyrHvrjCt6bj9fq3UvkE">
            2 Yrkande 21 hänvisat till SfU.
          </p>
          <p xml:id="i-PE4AdFbfVVKx4gvYd6XuCv">
            3 Yrkande 30 hänvisat till JuU.
          </p>
          <p xml:id="i-WFSgGfRANJyUDjAhfDPLD3">
            4 Yrkande 34 hänvisat till FiU.
          </p>
        </div>
        <div xml:id="i-5CinxxBqtwyooU5NyTqvuJ" type="motContent">
          <head xml:id="i-QjMJLkqdqSi1t2aqxyS7VH" type="h1">
            3 Inledning
          </head>
          <p xml:id="i-GifXopaxWNy1KqGiMnNrXP">
            Den borgerliga regeringen har genom sin politik skapat arbetslöshet
            och en växande ohälsa, samtidigt som arbetslöshets-, sjuk- och
            socialförsäkringarna har genomgått stora försämringar. Detta har
            skapat ett mer otryggt samhälle med ökade ekonomiska klyftor.
          </p>
          <p xml:id="i-3KiZzst7CBTxSqcGVmA5ma">
            Den socialpolitiska debatten har blivit allt mer individfokuserad.
            Istället för att söka strukturella lösningar läggs ansvaret nu
            på den enskilde sjukskrivne, arbetslöse eller utförsäkrade. Krav
            och kontroll ses som lösningen på sociala problem. Pressen ökar
            på människor som redan befinner sig i en utsatt situation och
            ohälsan bland dem som lever i ekonomisk utsatthet sprider sig.
            Personer som tidigare fångats upp av exempelvis a-kassan eller
            Försäkringskassan faller nu rakt igenom de raserade skyddsnäten.
            Ansvaret skjuts över på kommunerna och belastningen på socialtjänsten
            ökar. Enligt Akademikerförbundet SSR:s rapport Försörjningsstödets
            framtid – 200 000 försörjningsstödstagare borde bort!, som kom
            i juli i år, borde fyra av fem som i dag lever på försörjningsstöd
            egentligen vara i något annat trygghetssystemen. Arbetslöshetsförsäkringen
            omfattar i dag bara fyra av tio arbetssökande, och endast 3 procent
            av dem som tidigare hade en heltidslön får ut 80 procent i ersättning.
            Långvarigt sjuka och de som inte ryms i Försäkringskassans definition
            av arbetsoförmåga stängs ute från sjukförsäkringen. En svag integrationspolitik
            misslyckas att skapa möjligheter till jobb för nyanlända. Otryggheten
            breder ut sig på arbetsmarknaden. För mer information om Vänsterpartiets
            politik på området finns i motion 2013/14:A331 En bättre arbetslöshetsförsäkring.
          </p>
          <head xml:id="i-26ri2D91nggiteGPWDhQ2q" type="h1">
            4 Lex realia
          </head>
          <p xml:id="i-LyHARmcUpoEfp1XaoQutSa">
            Att människor blir mer utsatta i högerns Sverige blir väldigt
            tydligt på socialkontoren runt om i landet. Socialsekreterare
            slår larm om resultatet av de nedmonterade trygghetssystemen,
            bostadsbristen och de ökade klyftorna. Strukturella problem hamnar
            i socialtjänstens knä trots att de många gånger inte har möjligt
            att hantera frågorna och inte heller får resurser att göra detta.
            Enligt Akademikerförbundet SSR:s undersökning upplever var tredje
            socialsekreterare en hög arbetsbelastning. Mer än varannan, 55
            procent, anser att arbetsbelastningen har ökat det senaste året,
            vilket har lett till en ökad stress för de anställda. Tre av fyra
            anser att administrationen har ökat men endast 3 procent har fått
            kompensation genom förstärkt administrativt stöd. För var femte
            har ökningen av försörjningsstöd påverkat deras arbetssituation
            (Kartläggning socialsekreterare 2012).
          </p>
          <p xml:id="i-39Y1C8Are5hc2L5kYnMrFD">
            Vid brister i myndighetsutövning och utförande inom det sociala
            arbetet riktas ofta kritiken mot den enskilde socialarbetaren.
            När de anställda påvisar bristen på resurser blir svaret ofta
            att både budgeten ska hållas och socialtjänstlagen gälla – vilket
            i många fall inte går att kombinera.
          </p>
          <p xml:id="i-DZwn8Hri5o4gpVGQgKUv5m">
            Fackförbundet Vision har arbetat fram ett system där professionens
            bedömning blir tydlig. De kallar systemet lex realia och det bygger
            på att socialarbetare måste ges formella möjligheter att föra
            fram sin professionella bedömning både när det gäller situationer
            kring enskilda personer, konsekvenser av politiska beslut, konsekvenser
            av förändringar och utvecklingstendenser i samhället. Lex realia
            innebär en skyldighet och rättighet för socialarbetaren att uttrycka
            sin professionella bedömning och tydliggör det politiska ansvaret.
          </p>
          <p xml:id="i-DwxZnnPXcbNBBXFbaxi2K1">
            Frågan om att genomföra lagstiftning enligt lex realia bör utredas.
            Detta bör riksdagen som sin mening ge regeringen till känna.
          </p>
          <head xml:id="i-FFkAPzji6ig5YSj4iBdeoF" type="h1">
            5 Försörjningsstöd
          </head>
          <p xml:id="i-DeD8aoAE216ZXCkL5uREqx">
            Försörjningsstödets uppgift är att vara samhällets sista skyddsnät
            för den som inte kan försörja sig själv. Försörjningsstödet ska
            garantera en skälig levnadsnivå och ses som en tillfällig lösning.
            Nästan hälften av alla vuxna som fick ekonomiskt bistånd 2012
            fick det p.g.a. arbetslöshet, enligt Socialstyrelsen rapport Statistik
            över försörjningshinder och ändamål med ekonomiskt bistånd 2012.
            Arbetslösa som har otillräcklig ersättning eller som saknar ersättning
            har ökat med 3 procent sedan 2011. Den näst vanligaste orsaken
            var arbetshinder p.g.a. sociala skäl följt av sjukskrivning med
            läkarintyg.
          </p>
          <p xml:id="i-9zw5mmqH5tzZpHzP7qPE6H">
            Vänsterpartiet anser att det är först och främst socialförsäkringssystemet
            som ska fånga upp de människor som inte har möjlighet att skaffa
            sig inkomst via förvärvsarbete. Försörjningsstöd ska alltid vara
            den sista utvägen. För att det ska fungera krävs det att socialförsäkringssystemet
            är så heltäckande att arbetslösa, sjuka och småbarnsföräldrar
            har sin försörjning säkrad i de socialförsäkringssystem som finns.
            Så ser det uppenbarligen inte ut i dag.
          </p>
          <head xml:id="i-R3SHkc8c3fxwU7TBsFUGxg" type="h2">
            5.1 Förändrade regler
          </head>
          <p xml:id="i-8uihmTg2pSSxR6acfYak5g">
            Den 1 juli i år trädde nya ändringar i socialtjänstlagen i kraft
            som bl.a. innebär att för den som fått försörjningsstöd under
            sex månader i följd ska endast 75 procent av inkomster från anställning
            räknas med när rätten till ekonomiskt bistånd bedöms och att det
            ska kunna gälla i två år. En annan förändring är att socialtjänsten
            får utökade möjligheter att anvisa dem som får ekonomiskt bistånd
            till praktik eller annan verksamhet.
          </p>
          <p xml:id="i-7Yx5wYk1upM98nRta3MX2r">
            Vänsterpartiet anser att regeringens förändring i socialtjänstlagen
            bygger på det felaktiga antagandet att människor med försörjningsstöd
            inte vill söka arbete p.g.a. höga reservationslöner. En liknade
            försöksverksamhet i Finland som har pågått i drygt tio år har
            knappt fått några mätbara effekter på vare sig sysselsättning,
            inkomster eller antalet mottagare av ekonomiskt bistånd.
          </p>
          <p xml:id="i-PrRB7o8Caq91RWakVUccro">
            Att antalet personer med långvarigt ekonomiskt bistånd ökar är
            en följd av regeringens arbetsmarknadspolitik med massarbetslöshet
            som följd, samtidigt som arbetslöshetsförsäkringen och sjukförsäkringen
            har genomgått kraftiga försämringar. Det har lett till att allt
            fler människor tvingats söka ekonomiskt bistånd för att kunna
            försörja sig trots att de endast är arbetslösa eller sjuka. Genom
            att förbättra arbetslöshets- och sjukförsäkringen får fler människor
            en stabilare försörjning samtidigt som de kan erbjudas bättre
            stöd att återgå i arbete. För att förbättra den ekonomiska situationen
            för dem med lägst ekonomisk standard behövs också förstärkningar
            av bostads- och underhållsbidraget samt en översyn av nivån på
            det ekonomiska biståndet.
          </p>
          <p xml:id="i-VoL9aCqQ4RssaN5JCyL93N">
            Arbetslösa med försörjningsstöd måste oftast ha kontakter med
            både socialtjänsten och Arbetsförmedlingen och i vissa fall även
            Försäkringskassan. De har inte samma tillgång till Arbetsförmedlingens
            program som de som har arbetslöshetsersättning. Många kommuner
            bedriver därför egna lokala arbetsmarknadsprogram parallellt med
            Arbetsförmedlingens. Ingen heltäckande forskning om de kommunala
            arbetsmarknadsprogrammen finns, men de sammanställningar som gjorts
            tyder på att kvaliteten och effektiviteten är mycket varierande
            och generellt sämre än i Arbetsförmedlingens program. Många kommuner
            ställer krav på motprestationer av arbetslösa, krav som många
            gånger kan ifrågasättas. Det är tydligt att socialtjänstlagen
            behöver förtydligas på den punkten, inte minst ur rättssäkerhetsperspektiv.
          </p>
          <p xml:id="i-AsWUxnCcpZC7rtpxBVYnmY">
            Det är inte rimligt att staten på detta sätt vältrar över kostnader
            och ansvar för arbetslösheten på kommunerna. I stället för skärpta
            villkor för försörjningsstöd bör staten avlasta kommunerna och
            återta ansvaret för arbetsmarknadspolitiken.
          </p>
          <p xml:id="i-J15TiMzTfZCwfp5Thm1Fdb">
            Vänsterpartiet anser att grundförsäkringen i arbetslöshetsförsäkringen
            ska förändras så att den omfattar fler än i dag. Om fler har arbetslöshetsersättning
            kan de kommunala arbetsmarknadsprogrammen avvecklas och alla arbetssökande
            i stället erbjudas likvärdigt stöd från Arbetsförmedlingen. Vi
            har utvecklat våra förslag om grundförsäkringen i motion 2013/14:A331
            En bättre arbetslöshetsförsäkring.
          </p>
          <p xml:id="i-QWiPAq3WoJrrLnUoMESTiP">
            Socialtjänstlagen bör ändras så att det uttryckligen blir förbjudet
            att kräva motprestationer för ekonomiskt bistånd, utöver att stå
            till arbetsmarknadens förfogande och vara inskriven på Arbetsförmedlingen.
            Detta bör riksdagen som sin mening ge regeringen till känna.
          </p>
          <head xml:id="i-6ZksmjBfCbDfDQmLhjvAXi" type="h2">
            5.2 Skälig levnadsnivå
          </head>
          <p xml:id="i-M9mqf9r9ivuXxpgjtxZnyx">
            Försörjningsstödets riksnorm fastställs årligen av regeringen.
            Försörjningsstödet ska vara ett tillfälligt ekonomiskt stöd och
            det innebär att riksnormen är beräknad utifrån att den ska ge
            en skälig levnadsnivå för den som får försörjningsstöd under en
            kort tid. Trots att det totala antalet som får ekonomiskt bistånd
            har minskat något så blir de som uppbär långvarigt ekonomiskt
            bistånd allt fler. Andelen vuxna biståndsmottagare med långvarigt
            (10–12 månader) eller mycket långvarigt (tre år eller längre)
            ekonomiskt bistånd har ökat med 2,6 respektive 2,7 procentenheter
            till 34,3 respektive 21,3 procent. Andelen långvariga biståndsmottagare
            är högst i storstadslänen.
          </p>
          <p xml:id="i-SyJCUrEwRG1Sz84gKtYeGP">
            Det ekonomiska biståndets andel av kommunernas kostnader har
            under 2012 ökat med 0,7 procentenheter jämfört med de öppna jämförelserna
            2011 och utgör nu 2,6 procent av kommunernas samlade utgifter
            (Socialstyrelsens lägesrapport 2013).
          </p>
          <p xml:id="i-Tr1EuSba2Zr4DeE5q3igT">
            De som får ekonomiskt bistånd under lång tid har ofta högre kostnader
            eftersom de har utgifter för inköp som sker mer sällan, exempelvis
            skor, vissa kläder, husgeråd. För dem innebär inte den nuvarande
            normen för försörjningsstödet att de uppnår skälig levnadsnivå.
          </p>
          <p xml:id="i-nhYRDLMTrjhPT864a7R8q">
            Barn i familjer med ekonomiskt bistånd är särskilt utsatta. Det
            handlar inte bara om att det råder brist på materiella ting. Avsaknaden
            av pengar påverkar även möjligheten att utöva fritidssysselsättningar
            och att delta i ett socialt umgänge både inom familjen och tillsammans
            med kamraterna. Därför behövs en särskild satsning på barnfamiljer
            med ekonomiskt bistånd.
          </p>
          <p xml:id="i-7dBTyxYmjQUhdPYMKP5wJv">
            Regeringen föreslår i budgetpropositionen för 2014 en s.k. fritidspeng
            på högst 3 000 kronor om året till barn i årskurserna fyra till
            nio i hushåll som är mottagare av ekonomiskt bistånd sedan sex
            månader. För att få pengarna ska det visas upp intyg för att kontrollera
            att de använts rätt.
          </p>
          <p xml:id="i-T9vtTzefvyV2hDfS497X1L">
            Det är en modell Vänsterpartiet förkastar. Barn ska inte behöva
            be särskilt om att få ha en meningsfull fritid utan det ska vara
            en rättighet. Det ska också vara en norm till alla barn så den
            inte bara når barn till de föräldrar som har kunskap och resurser
            att efterfråga fritidspengen. De åldersgränser som föreslås är
            dessutom helt godtyckliga. Barn eller deras föräldrar ska inte
            heller behöva be om intyg från t.ex. föreningsverksamhet för att
            visa att de använt pengarna rätt. Det är ett synsätt som tillhör
            den gamla fattigvården.
          </p>
          <p xml:id="i-JPZxQEAz38kUZnQh5C4yRR">
            För att alla barn i alla åldrar ska kunna delta i fritidsaktiviteter
            på lika villkor behöver det ekonomiska biståndet en generell förstärkning.
            Därför föreslår Vänsterpartiet att riksnormen i försörjningsstödet
            höjs med 300 kronor per barn och månad och avsätter pengar i sin
            budgetmotion för detta.
          </p>
          <p xml:id="i-3onUxqYypJjah9ZtByKaec">
            I dag ingår skäliga kostnader för bl.a. dagstidningar, telefon
            och tv-avgift i riksnormen för försörjningsstöd. I takt med den
            ökande digitaliseringen ökar även behovet av en dator och bredband
            i det vardagliga livet. Listan över vad som ingår i riksnormen
            för försörjningsstöd behöver uppdateras utifrån den tekniska utvecklingen,
            och möjligheten att inkludera kostnader för dator, mjukvara samt
            bredbandskostnader bör ses över. Detta bör riksdagen som sin mening
            ge regeringen till känna.
          </p>
          <p xml:id="i-CVkdYVwiz1C94YX3hcBf28">
            Vänsterpartiet anser vidare att om en person som uppbär försörjningsstöd
            blir utsatt för ett brott och därefter tilldelats ett ideellt
            skadestånd bör detta inte påverka försörjningsstödet. Syftet med
            ett ideellt skadestånd är att ge upprättelse och den ekonomiska
            kompensationen ska vara något positivt som motvikt till de negativa
            upplevelser som brottet orsakat. I dag räknas skadeståndet som
            inkomst om brottsoffret erhåller försörjningsstöd. Detta innebär
            i praktiken att det närmast är poänglöst att begära skadestånd
            om ett brottsoffer får löpande försörjningsstöd, eftersom det
            ändå bara drar ner försörjningsstödet.
          </p>
          <p xml:id="i-FBb9PKwpzNHXoszRuroeHo">
            Vänsterpartiet anser att människor som har försörjningsstöd har
            lika stor rätt att få ersättning om de har utsatts för brott som
            andra. Skadestånd ska inte räknas som inkomst vid beräkning av
            försörjningsstöd. Detta bör riksdagen som sin mening ge regeringen
            till känna.
          </p>
          <head xml:id="i-M98VQ6235VY6btaou4QY9f" type="h1">
            6 Barn som behöver samhällets stöd
          </head>
          <p xml:id="i-5C5awgaVCpwuXRaN5wYpe2">
            Barnkonventionen ställer stränga krav på staten att behandla
            barn som är omhändertagna eller placerade i samhällsvård på ett
            sätt som främjar barnets känsla för värdighet och värde. Institutionsplacerade
            barn och ungdomar är en utsatt samhällsgrupp som ofta vårdas mot
            sin vilja genom det offentligas maktutövning. Det ställs höga
            krav på den organisation och den personal som ska verkställa ett
            beslut om sådan vård. Det handlar om krav på delaktighet, rättssäkerhet,
            integritetsskydd och barnets bästa. Flera principer som är skyddade
            i svensk grundlag och i internationell rätt.
          </p>
          <head xml:id="i-QLAwX3PCAG2oqhmWiHtpu9" type="h2">
            6.1 Barn måste veta vart de ska vända sig
          </head>
          <p xml:id="i-HEh6kTA3TojkCPiWnwnGEu">
            I Barnombudsmannens rapport Signaler berättar Rebecka om hur
            barn i hennes skola fått information av brandkåren om vad man
            ska göra när det brinner hemma. Men ingen hade fått information
            om att man har rätt till hjälp när man farit illa p.g.a. våld,
            övergrepp eller missbruk i hemmet.
          </p>
          <p xml:id="i-7eNKi4DCr8dssr1UG2hRFL">
            Socialtjänsten måste som huvudaktör och samordnare av samhällets
            insatser för barn och unga som utsatts för våld och övergrepp
            vara mer känd, synlig och tillgänglig för barnen. En del har gjorts
            och är på gång. Det finns nu en barntelefon hos Inspektionen för
            vård och omsorg och socialstyrelsen ska stimulera kommunerna att
            göra socialtjänsten mer tillgänglig. En nationell webbsida ska
            tas fram där barn och unga kan få information om socialtjänsten
            på ett sätt som är lätt att förstå. Webbsidan ska tas fram i samråd
            med barn och unga. Barn har fått rätten till en egen socialsekreterare
            när de är placerade i familjehem eller på institution. Den rätten
            behöver vidgas. Barn som möter socialtjänsten ska inte behöva
            tveka om vart de ska vända sig utan lagen bör förtydligas så att
            också de har rätt till en egen kontaktperson. Detta bör riksdagen
            som sin mening ge regeringen till känna.
          </p>
          <p xml:id="i-CZC3q6h6XNPPxoPNGk3mEM">
            Redan i dag har socialtjänsten skyldighet att upplysa om sitt
            arbete. Den skyldigheten bör förtydligas. Socialtjänsten bör få
            ansvar för att kommunicera aktivt och uppsökande med barn och
            unga. Detta bör riksdagen som sin mening ge regeringen till känna.
          </p>
          <head xml:id="i-7jP64w33NCdrMqtphQMPwh" type="h2">
            6.2 Ökat krav på utbildning
          </head>
          <p xml:id="i-TptArAJuPA34VzQiu1to8r">
            Att arbeta inom den sociala barn- och ungdomsvården är ett komplicerat
            och ansvarsfullt arbete som ofta innebär svåra bedömningar, som
            kan vara livsavgörande för barn, ungdomar och föräldrar. Att socialsekreterare
            som arbetar med dessa uppgifter har tillräcklig kompetens och
            erfarenhet bör vara ett självklart krav med tanke på föräldrars
            och barns behov av rättssäkerhet och kvalitet i verksamheten.
            Förhoppningar om att kompetens och utbildningsnivå ska höjas på
            frivillig väg har inte visat sig infrias i tillräcklig utsträckning.
          </p>
          <p xml:id="i-V6Bgi5NFKiVh4Cjp483YU9">
            I propositionen Vissa frågor om behörighet för personal i hälso-
            och sjukvården och socialtjänsten (2012/13:175) föreslås att det
            ska införas krav på behörighet och erfarenhet för att få utföra
            vissa uppgifter i den sociala barn- och ungdomsvården. Vänsterpartiet
            tycker att det är förslag i rätt riktning men det är inte tillräckligt.
          </p>
          <p xml:id="i-8vSv4ihHnnnz4SZFbPAv5">
            Mot bakgrund av att det är av särskild vikt att beslut och åtgärder
            som rör barn och unga blir korrekta anser vi att kravet på utbildning
            ska bli så tydligt som möjligt utan att för den skull innebära
            onödiga begränsningar. Därför bör annan utbildning, som utöver
            socionomutbildningen kan komma ifråga för att utföra ovan nämnda
            arbetsuppgifter, vara likvärdig eller jämförbar med so-cionomexamen.
            Regeringen bör återkomma med förslag om krav på utbildning inom
            den sociala barn- och ungdomsvården. Detta bör riksdagen som sin
            mening ge regeringen till känna.
          </p>
          <p xml:id="i-GcHeR4rGyijeWdDsYTz441">
            Vidare ska den som bedömer om utredning ska inledas, utreder
            och bedömer behovet av insatser eller andra åtgärder samt följer
            upp beslutade insatser ha socionomutbildning som grund. Likaså
            ska socialnämnden vara skyldig att erbjuda socialsekreterare som
            saknar tidigare erfarenhet av ovan nämnda arbetsuppgifter lämplig
            introduktion och stöd i yrket. Introduktionen i yrket ska ske
            med hjälp av erfarna kollegor och arbetsledare, där man successivt
            får ta ansvar för arbetsuppgifterna på egen hand. Detta bör riksdagen
            som sin mening ge regeringen till känna.
          </p>
          <p xml:id="i-ArBft1unpQ1SxpE9pSmp31">
            Socionomutbildningen är en bred utbildning med ämnen som juridik/socialrätt,
            socialt arbete, statskunskap, psykologi m.m. och ska täcka in
            hela fältet av socialt arbete. Socialnämnden bör också ha tillgång
            till specialistkompetens vid bedömning av om en utredning ska
            inledas, utredning och bedömning av behovet av insatser eller
            andra åtgärder samt uppföljning av beslutade insatser. Därför
            bör en specialistutbildning på avancerad nivå om minst ett år
            införas. På sikt bör det bli en lagstadgad skyldighet för socialnämnden
            att ha tillgång till specialistkompetens för den sociala barn-
            och ungdomsvården. Detta bör riksdagen som sin mening ge regeringen
            till känna.
          </p>
          <head xml:id="i-EAAXoTGXa5v3sHVJ5MpCjW" type="h2">
            6.3 Bättre stöd till våldsutsatta barn
          </head>
          <p xml:id="i-EDp1GpMd9jcwaRyYKMpgL">
            När det uppstår en misstanke om att ett barn har utsatts för
            brott inleds i dag flera olika utredningsprocesser inom såväl
            rättsväsendet som socialtjänsten och hälso- och sjukvården. Utredningarna
            drivs ofta parallellt och innebär att barnet slussas runt i olika
            miljöer. För att förbättra situationen för de utsatta barnen och
            deras anhöriga har barnahus nu startats på flera håll i landet
            för barn som utsatts för våld och övergrepp. barnahus är ett bra
            exempel på hur ansvariga myndigheter kan samverka kring barn.
            Myndigheterna har i dag en skyldighet att samverka, men barnahusen
            går ett steg längre. Här förs samarbetet in under samma tak och
            barnet behöver därmed bara komma till en plats samtidigt som kvaliteten
            i utredningarna förbättras. Vänsterpartiet anser att barnahus
            bör inrättas i hela landet.
          </p>
          <p xml:id="i-Mjz4hLrG7gAXsUrnqzPep3">
            I dag riktar sig verksamheten i huvudsak till barn som utsatts
            för våld och sexuella övergrepp. Nästa steg bör vara att också
            erbjuda verksamhet till barn som bevittnat våld och övergrepp
            i nära relationer. Det vanligaste vittnet till våld mot en kvinna
            är hennes barn. Barn som bevittnar våld eller som själva är utsatta
            för våld är en särskilt utsatt grupp. Risken för ohälsa hos barn
            som bevittnat våld är nästan lika stor som för de barn som är
            direkt våldsutsatta. Stödet till dessa barn måste utvecklas och
            professionaliseras och samverkan mellan aktörerna måste öka.
          </p>
          <p xml:id="i-26detv46HnHGdsWJvYanPt">
            För att ytterligare stärka kompetensen behövs ett nationellt
            kunskapscentrum som kan hämta in och sprida kunskaper för att
            utjämna skillnader i kunskap och behandling eller utredning mellan
            olika regioner när det gäller barn som utsätts för våld och övergrepp.
            Genom kunskapsspridning ska det säkerställas att barn inte får
            olika behandling beroende på var de bor. Norge har mycket goda
            erfarenheter av liknande center, vilket ger oss anledning att
            tro att Sverige skulle kunna använda de goda resurser som redan
            finns på ett mer effektivt och långsiktigt sätt.
          </p>
          <p xml:id="i-85zvkKuhXj9hiaTdhcsMvD">
            I vårt förslag till budget avsätter vi 7 miljoner kronor 2014
            och 13 miljoner kronor per år från 2015 till arbetet med ett nationellt
            barnfridscentrum.
          </p>
          <head xml:id="i-HUadFV1d36av6nfZaiXX5G" type="h2">
            6.4 Barnen som samhället svek – vanvård i social barnavård
          </head>
          <p xml:id="i-LkAoaTBFxwicGyYVkTWbdy">
            I november 2005 sändes tv-dokumentären Stulen Barndom där sex
            män berättade om systematiska kränkningar, våld och övergrepp
            under sin tid på Skärsbo pojkhem i Alingsås. Programmet och debatten
            som följde ledde till att den dåvarande regeringen tillsatte den
            s.k. Vanvårdsutredningen med Göran Johansson som särskild utredare
            2006.
          </p>
          <p xml:id="i-6C7tzrs3bg8M8Dw2Ryr6YZ">
            I januari 2010 presenterade utredningen delrapporten Vanvård
            i social barnavård under 1900-talet (SOU 2009:99). I september
            2011 kom slutrapporten Vanvård i social barnavård (SOU 2011:61).
            Utredningen har haft kontakt med ca 2 000 personer med anledning
            av att de eller någon anhörig har varit utsatta för vanvård eller
            haft frågor kring utredningen. Över 1 000 personer anmälde sig
            för att de ville berätta om vad de varit utsatta för på institutioner,
            barnhem och fosterhem. 866 intervjuer ligger till grund för redovisningen
            av övergrepp och försummelser i utredningen.
          </p>
          <p xml:id="i-FoaiT2exzP3PWy6LZwi8B6">
            Vanvårdsutredningen är en oerhört viktig dokumentation över hur
            ett stort antal barn och unga utsattes för mycket allvarliga kränkningar,
            grova försummelser, sexuella övergrepp och våld när de stod under
            samhällets beskydd. Försummelserna och övergreppen sträcker sig
            in i närtid. Utredningen har intervjuat personer som redogjort
            för vanvård som pågått under placeringar i den sociala barnavården
            mellan 1922 och 2003.
          </p>
          <p xml:id="i-HinTV538ta78sbzjPhRkZd">
            Redan delrapporten pekade entydigt på så allvarliga övergrepp
            att regeringen i februari 2010 tillsatte Kerstin Wigzell som särskild
            utredare i Upprättelseutredningen (SOU 2011:9). Utredningen fick
            i uppdrag att föreslå hur de kvinnor och män som utsatts för vanvård
            skulle kunna få upprättelse och lämnade sitt betänkande i februari
            2011. Förslagen handlade om en process i tre delar; ett erkännande
            av det som hade hänt och en ursäkt, kompensation till dem som
            utsatts samt åtgärder för att förhindra upprepning.
          </p>
          <p xml:id="i-5sFH6YpLYzWsiv1bRPaCEd">
            Innan regeringens budget för 2012 presenterades gick ansvarig
            minister ut och meddelade via medierna att ingen ersättning skulle
            betalas till dem som vanvårdats. Detta trots att Upprättelseutredningen
            föreslagit en enhetlig ersättning på 250 000 kronor till dem som
            utsatts för övergrepp och försummelse av allvarlig art. Protesterna
            blev så starka att regeringen tvingades backa och bjöd in Socialdemokraterna,
            Miljöpartiet och Vänsterpartiet till överläggningar.
          </p>
          <p xml:id="i-uJ4oEmouTokWU7FwZ59aM">
            När partierna träffades var en förutsättning för att kunna komma
            fram till ett förslag inom överskådlig tid att ha Upprättelseutredningens
            förslag som grund. Det är en genomarbetad utredning som också
            har tittat på hur frågan hanterats i andra länder. I Upprättelseutredningen
            finns ett barnperspektiv men också ett mer juridiskt perspektiv
            med jämförelse i förhållande till den lagstiftning vi har i Sverige
            när det gäller t.ex. brottsoffer och hur ersättningar hanterats
            tidigare. De förslag som partierna enades om blev en enhetlig
            ersättning på 250 000 kronor för dem som utsatts för vanvård,
            övergrepp och försummelse av allvarlig art. Efter att överenskommelsen
            om ersättning var klar hölls en ceremoni där talmannen, å hela
            Sveriges vägnar, bad de drabbade om ursäkt i Stockholm stadshus
            21 november 2011.
          </p>
          <p xml:id="i-R9qH494Y7PfcmBMDMasuf7">
            I november 2012 beslutade riksdagen i frågan och den 1 januari
            bildades Ersättningsnämnden. Den 10 september hade 3 260 ansökningar
            kommit in och Ersättningsnämnden fattat 583 beslut. I 366 fall
            har de sökande beviljats ersättning på 250 000 kronor. 217 sökande
            har fått avslag.
          </p>
          <p xml:id="i-Di2CWRj9u44HMgyuNCMJaj">
            Vänsterpartiet anser att den uppgörelse som gjordes var den bästa
            som kunde åstadkommas mot bakgrund av hur frågan hanterats och
            önskvärdheten av att komma fram till ett gemensamt ramförslag
            inom rimlig tid. Vi är medvetna om att processen framåt inte är
            lätt och att Ersättningsnämnden har att ta beslut utifrån en enhetlig
            tolkning av riksdagens lagstiftning i frågan.
          </p>
          <p xml:id="i-KoN89gTLMxEC2diMK8kJvc">
            Det kommer att finnas många synpunkter från dem som utsatts för
            vanvård och de synpunkterna måste mötas av respekt. De personer
            som inte beviljas ersättning kommer självklart att känna sig kränkta
            återigen. Det innebär inte att de inte utsatts för försummelse
            och vanvård utan det innebär att Ersättningsnämnden inte bedömt
            att det är av så allvarlig art som lagstiftningen kräver.
          </p>
          <p xml:id="i-ADMtBx58pst9BZWeF9swNX">
            Att Upprättelseutredningen kom med sitt betänkande innan Vanvårdsutredningen
            slutbetänkande var klart innebar att de inte kunde använda alla
            förslag från den som underlag för upprättelseprocessen. Den fråga
            som diskuteras mycket är att möjligheten att få ersättning bara
            omfattar dem som utsattes för övergrepp före 1980. Årtalet fanns
            med i regeringens direktiv till Upprättelseutredningen och prövades
            därför aldrig. De som utsatts för vanvård och försummelse av allvarlig
            art när de omhändertagits av samhället och placerats på institution
            eller familjehem efter 1980 ställs på detta sätt helt utanför
            möjligheten till ersättning. Vänsterpartiet har hela tiden, även
            i diskussion med övriga partier, tydliggjort att vi kommer att
            återkomma i just denna fråga.
          </p>
          <p xml:id="i-QZN3CMoRfds51PcNMcDxSY">
            Det finns behov av att se över hur även de som efter 1980 utsatts
            för övergrepp och försummelse av allvarlig art ska kunna få upprättelse
            och ersättning. Detta bör ske så fort Ersättningsnämnden behandlat
            alla dem som ansöker om ersättning utifrån nuvarande lagstiftning.
            Detta bör riksdagen som sin mening ge regeringen till känna.
          </p>
          <p xml:id="i-Ubj5tQ9s7fK4wjjabVVHeE">
            Den tredje delen av processen handlar om att förebygga att övergrepp
            och försummelse fortsätter i nutid. Vi vet att det förekommer,
            det visade inte minst Upprättelseutredningen. En del av Barnskyddsutredningen
            respektive Upprättelseutredningens förslag har lagts fram av regeringen,
            andra har lagts i den pågående LVU-utredningen. Vänsterpartiet
            kommer aktivt att arbeta med att förbättra barns och ungas villkor
            i den sociala barnavården. Vi kommer att följa utvecklingen och
            lägga fram konkreta förslag.
          </p>
          <head xml:id="i-YMQ1GEdnKb8gGtazJLyqdi" type="h2">
            6.5 Barn har rättigheter också när de är omhändertagna
          </head>
          <p xml:id="i-UqanDdTbqsi2Z9W8r6YxUU">
            De barn som omhändertas och placeras på institution eller i familjehem
            står under samhällets beskydd och ska ha bästa möjliga stöd för
            att få ett tryggt fungerande liv. De har rätt till en bra skolgång,
            till god hälsa och den hälso- och sjukvård de behöver. Deras rättigheter
            enligt barnkonventionen ska respekteras och de ska känna till
            vilka rättigheter de har. De ska kunna ha kontakt med för dem
            viktiga personer som föräldrar, syskon, släkt och kamrater om
            det inte finns något beslut om annat. De ska förstå varför de
            omhändertagits och vara delaktiga i beslut. De ska ha en egen
            socialsekreterare som de kan kontakta och som besöker dem regelbundet
            och som de får tala med i enrum. Detta är ett av Barnskyddsutredningens
            förslag som nu är verklighet.
          </p>
          <p xml:id="i-SbFiNTBho1YceL6epBuqKS">
            Under Barnombudsmannens arbete med att ta del av erfarenheter
            direkt från de barn och unga som var eller varit placerade i familjehem
            eller på HVB, Hem för vård och boende, framkom det att barns rättigheter,
            så som de uttrycks i barnkonventionen, inte var en självklarhet
            och att barnen inte själva kände till sina rättigheter. Information
            om barns rättigheter har nu tydliggjorts och finns på Inspektionen
            för vård och omsorgs hemsida men det är inte detsamma som att
            barns rättigheter i alla lägen respekteras. Det framkom också
            att det fanns stora brister i skolgång och i uppföljningen av
            barn och ungas hälsa. De bristerna pekar också Socialstyrelsen
            på i Öppna jämförelser och utvärdering 2013 – Vård och omsorg
            av placerade barn – rekommendationer. Rapporten visar på att det
            finns oerhört mycket att göra innan placerade barn får samma möjligheter
            som andra barn när det gäller bl.a. att klara gymnasiet, få arbete
            och inte bli beroende av försörjningsstöd. Socialstyrelsen pekar
            på vikten av tidiga insatser och strukturerat samarbete mellan
            alla inblandade. Inte minst behöver verksamheten för ensamkommande
            flyktingbarn förbättras och inom detta område kommer Vänsterpartiet
            att återkomma med förslag.
          </p>
          <p xml:id="i-Vensf2gLAJvUK4mQHTmfW9">
            HVB-sektorn har sedan flera år haft en stor del privata aktörer.
            Både de offentliga och de privat drivna hemmen visar upp bra och
            välskött verksamhet såväl som verksamheter med brister. Det går
            inte i dag att få tydliga svar på om privat verksamhet är bättre
            eller sämre för de placerade än offentligt driven. Däremot kan
            det konstateras att de privata hemmen till stor del ägs av vinstutdelande
            företag som inte återinvesterar överskottet av skattepengarna
            i verksamheten. Vänsterpartiet ser inga skäl till att detta ska
            få fortgå och vill därför begränsa möjligheterna att göra vinst
            på HVB. I motion 2013/14:Fi212 Välfärd utan vinstintresse beskriver
            vi vår syn på vinster i välfärden.
          </p>
          <head xml:id="i-ARXic9HC9rZD9iphJ1Xjbx" type="h2">
            6.6 Familjehemsvården
          </head>
          <p xml:id="i-Jiu5BQTXmRp6Xbu7UKLbDw">
            Majoriteten av alla barn som omhändertas och placeras kommer
            till familjehem. I utredningen Barnen som samhället svek (SOU
            2011:9) konstateras att familjehemsvården är ett eftersatt område,
            både ur ett kvalitets- och ur ett säkerhetsperspektiv. Det som
            är familjehemments styrka, att erbjuda barn och ungdomar en familjegemenskap,
            en naturlig vardagsmiljö och möjlighet att bygga nära och varaktiga
            relationer till några få vuxna innebär onekligen också en utsatthet
            och risker. Dessa risker är många gånger svåra att förutspå. De
            eventuella missförhållanden som kan finnas är svåra att upptäcka.
            Därför är det av största vikt att kontrollen av familjehemmen
            fungerar.
          </p>
          <p xml:id="i-HnNf37KJJVH7FQSwCWnMcZ">
            Förra året tillsattes en utredning med uppdrag att göra en översyn
            av lagen med särskilda bestämmelser om vård av unga m.m. I utredningens
            direktiv ingår det att se över om kraven på familjehems- och jourhemsföräldrars
            lämplighet bör skärpas. I dag framgår det exempelvis ingenstans
            vad en utredning av ett familjehem ska innehålla.
          </p>
          <p xml:id="i-L2D6f4Pvy4mVzVBFccanew">
            Vänsterpartiet anser att minimikrav på vad en utredning av ett
            tilltänkt familjehem bör innehålla borde fastställas i lag eller
            förordning. Vi anser vidare att socialnämnden ska vara skyldig
            att tillhandahålla utbildning till familjehems- och jourhemsföräldrar
            och att nämnden bör ställa krav på genomgången utbildning inför,
            eller i nära anslutning till, en placering.
          </p>
          <p xml:id="i-WEjwZRaHmzhWmsZC1rYJVS">
            Bristen på familjehem är ett ständigt problem. Risken blir därmed
            stor att socialtjänsten tvingas göra avkall på sina krav. Vänsterpartiet
            anser därför, i likhet med utredningen Barnen som samhället svek,
            att nationellt och regionalt samordnande informations- och rekryteringsinsatser
            behövs för att öka kunskapen hos allmänheten om behovet av familjehem.
            Detta bör riksdagen som sin mening ge regeringen till känna.
          </p>
          <p xml:id="i-5duAWjehALBxBAc2WeCs7i">
            Gränsen mellan HVB och familjehem har blivit allt mer diffus,
            genom att vissa familjehem kontinuerligt tar emot flera barn från
            olika kommuner. I dessa fall blir familjehemsverksamheten i sig
            den huvudsakliga sysselsättningen. Sådana familjehem frångår grundtanken
            med att ett familjehem ska vara som en vanlig familj. Om ett familjehem
            drivs mer som ett HVB bör det ställas andra krav på verksamheten.
            Den nu tillsatta utredningen har även till uppdrag att analysera
            gränsdragningen mellan familjehem och hem för vård eller boende
            samt lämna förslag till hur kraven på dessa verksamheter bör utformas
            för att ge förutsättningar för en god och säker vård. Vänsterpartiet
            tycker att uppdraget är bra och vill bara understryka vikten av
            att utredningen presenterar konkreta förslag på området.
          </p>
          <p xml:id="i-LA1CsaNPU4tdsAZZhc1Ls2">
            Vänsterpartiet anser också att frågan om ett nationellt familje-
            och jourhemsregister bör utredas. I dag finns det ingen övergripande
            bild av hur det ser ut i landet. Ett nationellt register skulle
            vara till hjälp vid kontrollen av antalet barn i olika familjehem.
            Ett register skulle även göra det möjligt att över tid kontinuerligt
            följa utvecklingen beträffande både familje- och jourhem. Frågan
            om ett nationellt familje- och jourhemsregister bör utredas. Detta
            bör riksdagen som sin mening ge regeringen till känna.
          </p>
          <p xml:id="i-RrpuJyHWG15Fftqn6kDoBm">
            Verksamheter som rekryterar familjehem och säljer sina tjänster
            till kommunerna i form av familjehem med tillhörande konsulentstöd
            ökar snabbt. Denna strukturella förändring i form av snabbt växande
            privat familjehemsvård har inte följts av någon större reglering,
            trots otydliga regler kring ansvar, befogenhet och sekretessfrågor.
          </p>
          <p xml:id="i-WACXDTbksRuzV5jrZcJvvE">
            Den pågående utredningen har till uppgift att analysera om privata
            konsulentstödda verksamheter i vissa fall bör vara tillståndspliktiga.
            Både Barnskyddsutredningen och Upprättelseutredningen kommer i
            sina betänkanden fram till att det bör vara tillståndsplikt för
            privata konsulentstödda verksamheter. Verksamheter som ger insatser
            direkt till familjehemsplacerade barn måste vara tillståndspliktiga
            med hänsyn till kravet på kvalitet och säkerhet. Detta bör riksdagen
            som sin mening ge regeringen till känna.
          </p>
          <head xml:id="i-4Nfv1WD7ma2RFGYDPE95Tn" type="h1">
            7 Hemlöshet
          </head>
          <p xml:id="i-XBwYqMtbJPF3wLQQnP1kcF">
            Att ha ett eget hem, ett trygg och bra boende är en av grundförutsättningarna
            för ett gott liv. Vänsterpartiet anser att rätten till en bostad
            är en social rättighet. I dag är bristen på bostäder, inte minst
            hyresrätter till rimliga hyror, stor. Enligt Boverkets bostadsmarknadsenkät
            från 2012 bedömer 46 procent av kommunerna att de har brist på
            bostäder i förhållande till efterfrågan. Antalet som uppger att
            det finns en brist fortsätter att öka. År 2012 bodde 65 procent
            av befolkningen i någon av kommunerna med brist på bostäder, jämfört
            med 60 procent 2011. Bristen på hyresrätter är utbredd bland kommunerna,
            även i de kommuner som i övrigt har balans eller till och med
            överskott på bostäder. I de kommuner som bedömer att de har brist
            på bostäder är det främst ungdomar och stora barnfamiljer som
            har svårt att få en bostad. I omkring hälften av dessa kommuner
            har även flyktingar samt äldre svårigheter att få tag på en lämplig
            bostad.
          </p>
          <p xml:id="i-U3qX71ZQgPH8yw5SomRKDh">
            Hemlösheten slår alltså hårdast mot människor som har små ekonomiska
            resurser och som inte är attraktiva på en marknadsanpassad bostadsmarknad.
            Orsakerna till hemlöshet och utestängning från bostadsmarknaden
            kan finnas på både strukturell, institutionell och individuell
            nivå. Hemlösheten är dock i huvudsak en bostadspolitisk fråga
            som inte kan lösas av socialtjänsten. Bostadsbristen behöver byggas
            bort genom statligt investeringsstöd till hyresrätter med rimliga
            hyror, genom statligt ombyggnadsstöd och genom ökat inflytande
            för hyresgäster vid den nödvändiga renoveringen av i första hand
            miljonprogrammet. Annars riskerar de ekonomiskt svagaste hyresgästerna
            att tvingas bort till tillfälliga bostadslösningar.
          </p>
          <p xml:id="i-UMuWZ479wdgrfTjUgT9muV">
            Alla människor har rätt till en bostad menar Vänsterpartiet.
            Som socialtjänstlagen tolkas i dag garanteras inte hemlösa rätten
            till eget boende utan endast tak över huvudet. Vi menar att bostadspolitiken
            måste styras av ett rättighetsperspektiv i enlighet med regeringsformen.
            Rätten till bostad skulle kunna inarbetas i socialtjänstlagen
            så att den kompletteras med en bestämmelse om att rätt till bistånd
            också ska omfatta rätten till en egen bostad.
          </p>
          <p xml:id="i-YavceHS2WyRWM5pquKZ82A">
            Avsaknaden av en bostad är naturligtvis ett reellt problem även
            för dem som inte är klienter hos socialtjänsten. I dessa fall
            är det inte rimligt att den enskilde ska behöva vända sig till
            socialtjänsten för att kunna tillförsäkras en adekvat bostad.
            Socialtjänsten är inte heller dimensionerad för att klara av en
            sådan uppgift. Rätt till bostad i fall där socialtjänstlagen inte
            är tillämplig skulle i stället kunna inarbetas i nu gällande lag
            om kommunernas bostadsförsörjningsansvar. Den kommunala bostadsförmedlingen,
            som Vänsterpartiet vill se i varje kommun, skulle kunna vara ansvariga
            för att tillgodose detta behov.
          </p>
          <p xml:id="i-CBZ2YkpmTia8oGgSPfWCg4">
            Vad som ovan anförs om allas rätt till bostad bör riksdagen som
            sin mening ge regeringen till känna.
          </p>
          <p xml:id="i-FbAsgZiJMgqrnc6suXrZRm">
            Socialtjänsten har under en längre tid fått ta ett allt större
            ansvar för personer som inte kommer in på den ordinarie bostadsmarknaden.
            Boverkets bostadsmarknadsenkät från 2012 visar att 228 av 290
            kommuner hyr ut lägenheter med olika specialkontrakt, vanligtvis
            andrahandskontrakt, till personer som är utestängda från den ordinarie
            bostadsmarknaden. Det innebär att ca 79 procent av kommunerna
            har en s.k. sekundär bostadsmarknad, vilket är en ökning sedan
            den senaste mätningen 2009. I hela landet hyrs ungefär 14 900
            lägenheter ut på detta vis, vilket är en ökning med drygt 11 procent
            sedan den senaste mätningen. Det är dock ytterst få av de boende
            som får ta över kontrakten visar enkäten. Detta är en orimlig
            situation. Den sekundära bostadsmarknaden ska inte öka år efter
            år därför att bostadsföretagen vägrar låta människor med små ekonomiska
            möjligheter ta över kontrakten. Regeringen bör återkomma till
            riksdagen med förslag för att människor efter en rimlig tid ska
            få ta över kontraktet och därigenom får ett eget självständigt
            boende. Detta bör riksdagen som sin mening ge regeringen till
            känna.
          </p>
          <p xml:id="i-Aidq2SbrP92KCYUAH2vA18">
            För många hemlösa är ekonomiskt bistånd den vanligaste inkomstkällan.
            Eftersom många hyresvärdar inte godkänner ekonomiskt bistånd som
            inkomst, utestängs personerna därmed också från den ordinarie
            bostadsmarknaden. Detta försätter människor, men också socialtjänsten,
            i en omöjlig situation. Regeringen bör ta initiativ för att ändra
            på detta förhållande så att också ekonomiskt bistånd godkänns
            som inkomst på bostadsmarknaden. Detta bör riksdagen som sin mening
            ge regeringen till känna.
          </p>
          <head xml:id="i-AA3MXGyqYkwQeUND1ho4GX" type="h2">
            7.1 Statistiken om hemlöshet ger inte en heltäckande bild
          </head>
          <p xml:id="i-TZj4bp1QxSRmYGBZi34D3j">
            Socialstyrelsens kartläggning av hemlösheten 2011 har en avgränsning
            när det gäller vilka grupper som ska ingå i denna kategori. Mätningen
            omfattar inte:
          </p>
          <list xml:id="i-4WttRYMRsTme2AGyrvMnY6" style="ul">
            <item xml:id="i-LbqW5b5QahyWsuVozep81">
              personer som saknar uppehållstillstånd i Sverige
            </item>
            <item xml:id="i-R9QGhbEgPdp6ZpXwWE6fg2">
              EU-medborgare som uppehåller sig i Sverige men saknar förankring
              och försörjning
            </item>
            <item xml:id="i-We2JqCVAeBtQZnpJc6tA1w">
              personer som är offer för olika typer av människohandel.
            </item>
          </list>
          <p xml:id="i-2N5mFsS3abr4yirk728jZf">
            Även Stockholms Stadsmission, som årligen granskar det offentliga
            Sveriges insatser mot hemlöshet, påtalar att det saknas statistik
            om hemlösheten i ett antal utsatta grupper. En slutsats är att
            det behövs mer kunskap om hemlösheten i vissa grupper för att
            få en helhetsbild av hemlösheten i Sverige. Det finns ingen tillförlitlig
            statistik över antalet papperslösa personer i Sverige. Viss forskning
            och mindre undersökningar gör dock uppskattningar och talar om
            mellan 10 000 och 50 000 personer. I gruppen ingår enligt osäkra
            skattningar 2 000–3 000 barn. Totalt inom EU uppskattas antalet
            papperslösa till mellan knappt tre och åtta miljoner personer.
            Papperslösa är hänvisade till den informella arbetsmarknaden för
            sin försörjning. Många saknar dock arbete eller har endast sporadiskt
            arbete. Papperslösa bor dessutom ofta trångt och under osäkra
            förhållanden. Stockholms Stadsmission påtalar i sin rapportering
            att stora delar av hemlösheten är dold. De menar att den dolda
            hemlösheten består av EU/EES-medborgare som inte hittar arbete
            i Sverige men även av gruppen barn och unga som rymmer hemifrån
            samt de personer som är hemlösa en kortare tid och därför inte
            syns i kartläggningarna. Stadsmissionen är också kritisk till
            att kommunerna har liten kännedom om problematiken kring EU-migranter
            och menar att kunskapsnivån inom detta område skulle behöva höjas.
            Socialstyrelsen har nu ett uppdrag av regeringen att uppskatta
            antalet hemlösa personer som är utrikes födda, som ett komplement
            till den nationella kartläggningen från 2011. I uppdraget ingår
            också att undersöka vilket stöd dessa personer erbjuds i dag,
            vilka behov de har samt i vilken utsträckning de är offer för
            människohandel. Det är positivt att den nationella kartläggningen
            kompletteras men det måste också tas ett ansvar på statlig nivå
            när det gäller boendesituationen för de EU-medborgare som i krisens
            spår i allt högre grad söker sig till Sverige. Nu lämnas hela
            ansvaret till kommunerna. Regeringen bör återkomma med förslag
            i frågan till riksdagen. Detta bör riksdagen som sin mening ge
            regeringen till känna.
          </p>
          <head xml:id="i-SbAr3GoWVdEtaUwj4PYTfd" type="h1">
            8 Missbruk och beroende
          </head>
          <p xml:id="i-MmtReJ9HrKA7u58itnKApe">
            En väl utbyggd generell välfärd och en effektiv politik för att
            minska arbetslösheten och utjämna klyftorna är bland de viktigaste
            komponenterna för att effektivt bekämpa missbruk. En skola som
            inte sorterar eleverna, ökad tillgång till billiga fritidsaktiviteter
            och bekämpning av ungdomsarbetslösheten är centralt för att minska
            alkoholkonsumtion och droganvändning bland unga.
          </p>
          <p xml:id="i-QQRPq8orYEGftadvsLn2pp">
            Regeringens politik urholkar den generella välfärden, ökar arbetslösheten
            och skapar en skola som sorterar eleverna efter klasstillhörighet.
            Med de ökande klyftor som följer av regeringens politik är risken
            stor att vi även kommer att få se ett ökat missbruk.
          </p>
          <p xml:id="i-D2tXshdAUS9zbLj63t4irW">
            Det är viktigt med förebyggande och preventiva åtgärder för att
            motverka missbruket, men det är minst lika viktigt att stärka
            missbruks- och beroendevården eftersom det kommer att finnas människor
            med missbruk och beroende inom en överskådlig framtid.
          </p>
          <p xml:id="i-5AqUzpQAmvnaxhjSZUvBYw">
            I april 2011 kom Missbruksutredningens slutbetänkande Bättre
            insatser vid missbruk och beroende (SOU 2011:35). Betänkandet
            var väldigt ambitiöst och innehöll många bra förslag. Trots det
            underlaget innehöll regeringens proposition God kvalitet och ökad
            tillgänglighet inom missbruks- och beroendevården (2012/13:77)
            inte många konkreta förslag på hur missbruks- och beroendevården
            kan bli bättre. I denna motion presenterar Vänsterpartiet sin
            politik på missbruks- och beroendeområdet inom socialpolitiken.
            I motion 2013/14:So400 En jämlik och jämställd hälso- och sjukvård
            utvecklar vi vår politik för en bättre hälso- och sjukvård för
            missbrukare.
          </p>
          <head xml:id="i-CdzbMMctvSWURxrDVSRKRd" type="h2">
            8.1 Gemensamma mottagningar
          </head>
          <p xml:id="i-JYAmgHVsHd6bsFv4ZNwPCx">
            Vänsterpartiet stödjer ett delat ansvar inom missbruks- och beroendevården,
            men det innebär inte att vi anser att dagens vård fungerar perfekt.
            Ett problem är att alltför många faller mellan stolarna och inte
            får den behandling de behöver och borde ha rätt till. Bättre samverkan
            och samarbete mellan socialtjänst och sjukvård skulle kunna förhindra
            det.
          </p>
          <p xml:id="i-EAWJ3WxJSDGWsos89vycFN">
            Vi vill ha en tydlig ingång till vård och behandling. Det behövs
            ett mycket mer konkret samarbete i form av gemensamma mottagningar
            där sjukvård och socialtjänst samverkar och som kan erbjuda ett
            brett urval av behandlingsmetoder och även andra insatser av medicinsk,
            psykologisk och social art. Dessa mottagningar kan vända sig till
            breda grupper av människor, alltifrån dem med ett begynnande beroende
            med stabil ekonomisk och social situation till dem med ett långvarigt
            missbruk och som även kan ha omfattande problem inom andra områden.
          </p>
          <p xml:id="i-2LiSsM9odfhpv2XozgL3R7">
            En effektiv vård måste utgå från en helhetssyn på människan.
            Det kan exempelvis innebära att det behövs hjälp med att ordna
            boende, sysselsättning, skuldsanering, sociala kontakter, kontakter
            med psykiatrin, tandvård och behandling av andra sjukdomar för
            att bara nämna några exempel.
          </p>
          <p xml:id="i-qBjHnHzVLU12W7vsrrMyV">
            Vi vet också att olika behandlingsmodeller fungerar olika bra
            för olika människor. Det innebär att det behövs en mångfald av
            kunskapsbaserade behandlingsmodeller och att missbrukaren måste
            ges flera chanser. Därför är det problematiskt att man i mindre
            kommuner ofta bara har en behandlingsmodell att erbjuda (oftast
            tolvstegsmodellen). Genom samarbete med landsting och flera mindre
            kommuner får dessa kommuner tillgång till ett större utbud av
            kompetens och behandlingar än vad de kan erbjuda på egen hand.
          </p>
          <p xml:id="i-U4NEXZW6Myfk5MRW3iPLuy">
            I motion 2013/14:So539 Utgiftsområde 9, avsätter vi 100 miljoner
            kronor för 2014 i stimulansbidrag för att inrätta dess mottagningar.
          </p>
          <head xml:id="i-UpuJdVnbCJxqE5MoAi7swi" type="h2">
            8.2 Mottagningar för unga
          </head>
          <p xml:id="i-6CNuUekQvFoZ6LAPUMVtNV">
            Tidiga insatser är viktigt inom många områden, men kanske särskilt
            när det gäller missbruk och beroende. Därför är det angeläget
            att utveckla gemensamma mottagningar för unga. I Missbruksutredningen
            föreslås att kommuner och landsting ska samarbeta kring integrerade
            lokala basverksamheter och regionala specialiserade verksamheter
            för barn och ungdomar.
          </p>
          <p xml:id="i-MjiP1xtn3AVzcz3vFZ7T4o">
            En variant kan vara att bredda de redan befintliga ungdomsmottagningarnas
            verksamhet, precis som redan är fallet i en del kommuner. Verksamheten
            utvidgas då till att omfatta information och rådgivning i frågor
            som rör droger och missbruk samt behandling av missbruk och de
            olika psykosociala insatser som behövs i samband med det. Det
            ger en tydlig ingång till vård och behandling och innebär ett
            starkt skydd för den personliga integriteten, vilket är viktigt
            för att många unga ska våga söka hjälp. Det bör inrättas gemensamma
            lokala och regionala mottagningar för unga. Detta bör riksdagen
            som sin mening ge regeringen till känna.
          </p>
          <p xml:id="i-Q2Hriwy76eSpwF9PDUzvXp">
            Vänsterpartiet föreslår också ett stimulansbidrag på 100 miljoner
            kronor för 2014 för inrättandet av mottagningar för unga i vår
            budgetmotion under Utgiftsområde 9.
          </p>
          <p xml:id="i-9zS2e3zTBxDSd8WFK3pfLq">
            För att utveckla, systematisera och sprida kunskaper om unga
            och missbruk bör Stockholms läns landstings enhet Maria Ungdom
            göras till ett nationellt kunskapscentrum för frågor om missbruk
            och ungdomar. Vi tillför 10 miljoner kronor 2014 till detta ändamål.
          </p>
          <head xml:id="i-L7oc3D9pphm8tLaiKFd2z9" type="h2">
            8.3 Målgruppsspecifika insatser
          </head>
          <p xml:id="i-Qy6d2WQ3P6EuRknPFjtzT4">
            I likhet med Missbruksutredningen anser Vänsterpartiet att det
            är angeläget att de insatser som redan finns utvecklas mot olika
            specifika målgrupper i syfte att förbättra utbudet och tillgängligheten
            till fler stöd- och behandlingsinsatser för dessa grupper. Men
            som Socialstyrelsen påpekar i sitt remissvar måste missbruks-
            och beroendevården även innefatta ett barn- och föräldraperspektiv
            i alla de verksamheter som möter föräldrar som klienter eller
            patienter. När en familjemedlem har ett missbruks- eller beroendeproblem
            påverkas hela familjen. Både barn och den icke missbrukande parten
            ska kunna få stöd och hjälp som är lättillgänglig. Detta bör riksdagen
            som sin mening ge regeringen till känna.
          </p>
          <head xml:id="i-XL7UFvopygq5ux1dKr7AEn" type="h2">
            8.4 Arbetskooperativ och sociala företag
          </head>
          <p xml:id="i-7LNfRfppvzWDxdDDNQPjvi">
            Personer med ett missbruk eller beroende har det ofta särskilt
            svårt att finna en plats i samhället och arbetslivet. För personer
            med beroendeproblematik kan arbete vara rehabiliterande i sig.
            Det kan dock vara svårt att prestera på topp från dag ett och
            alla dagar framöver och därför behövs stöd jämte behandlingen.
          </p>
          <p xml:id="i-L1BCYzsjks4wgucpVQZ5dG">
            Sociala företag eller kooperativ som t.ex. Basta och Vägen ut
            har bedrivit framgångsrikt arbete och har nått goda resultat med
            ökad livskvalitet för dem som deltagit i dem. Kostnaden är dessutom
            låg jämfört med traditionella behandlingsmetoder. Verksamhetsformen
            ger möjligheter för personer som annars har mycket små chanser
            att få anställning eller starta eget. De som deltar i kooperativen
            utför riktiga arbeten med riktigt ansvar. Kombinationen rehabilitering
            och arbete har visat sig effektiv. Möjligheten till direkt statligt
            stöd till sociala arbetskooperativ bör ses över. Detta bör riksdagen
            som sin mening ge regeringen till känna.
          </p>
          <p xml:id="i-FC4k2p5jpe6K77G5KQQPcj">
            För att fler ska kunna erbjudas möjlighet att delta i denna verksamhet
            behöver också socialförsäkringarna bli flexiblare när det gäller
            arbetstider och möjligheten att pröva arbete eller studier utan
            att riskera att falla ur försörjningssystemet. Det måste finnas
            utrymme för att kunna misslyckas både en och två gånger utan att
            riskera att falla ur trygghetssystemen. Detta bör riksdagen som
            sin mening ge regeringen till känna.
          </p>
          <head xml:id="i-6XFPYXLhyKi1g3DHSGMP6d" type="h2">
            8.5 Bostad först
          </head>
          <p xml:id="i-MKajtdQ8ZtGL7EUQ6y3gFM">
            Många som har ett missbruk har även andra sociala problem och
            hemlöshet är inte ovanligt bland dem med ett långt gånget missbruk.
            En metod som har visat sig effektiv för att komma till rätta med
            såväl missbruk som andra sociala problem är att se till att personen
            får en egen bostad samtidigt med övriga hjälpinsatser, t.ex. behandling
            för sitt missbruk. Metoden, som kallas bostad först har använts
            i flera länder, bl.a. Finland, Tyskland och USA. Den har även
            börjat användas med framgång i flera svenska kommuner. Staten
            bör ta initiativ till att metoden ska få ytterligare spridning
            och användning. Detta bör riksdagen som sin mening ge regeringen
            till känna.
          </p>
          <head xml:id="i-C8L9rifREQUYgSXZayC9ef" type="h2">
            8.6 Genusperspektiv inom beroendevården
          </head>
          <p xml:id="i-Prxgnm9w5DpdaqiTtjWQu9">
            Tillgänglig forskning visar att kvinnor med beroende har mer
            omfattande problem än män i nästan alla avseenden. De börjar tidigare,
            de söker vård senare, de är sjukare både fysiskt och psykiskt
            när de söker vård, de har använt mer och tyngre droger under längre
            tid, de har varit utsatta för våld och sexuella övergrepp i högre
            utsträckning, de har fler problem i sina ursprungsfamiljer och
            de har försökt ta sina liv i högre omfattning än männen. Till
            detta kommer att de bär, föder och vårdar barn. Kvinnor är i minoritet
            bland personer med beroende. De utgör ca 25 procent av den totala
            gruppen. Sannolikt är det fler kvinnor som skulle söka sig till
            vården om de visste att det fanns utrymme och kunskap att möta
            deras behov. Därför måste missbruksvården ha kunskaper om och
            utveckla vård och behandling utifrån kvinnors individuella behov.
            Detta bör riksdagen som sin mening ge regeringen till känna.
          </p>
          <p xml:id="i-Y1Q1pW5hcFGqLAHvN1FV2T">
            Mobilisering mot narkotika redovisar i rapporten Mäns våld mot
            missbrukande kvinnor (2005) att det är mycket vanligt att missbrukande
            kvinnor utsätts för våld, ofta av sina missbrukande män. Rapporten
            kritiserar myndigheterna för att våldet ofta ses som en effekt
            av missbruket snarare än som ett kvinnofridsbrott som kan drabba
            alla kvinnor. Det är nödvändigt att även missbrukande kvinnor
            får hjälp och skydd mot män som utsätter dem för våld. Det är
            därför viktigt att kunna erbjuda behandling mot missbruk för kvinnor
            i könsseparata grupper. Våldsutsatta kvinnor ska inte behöva genomgå
            behandling i samma grupp som sin förövare. Dessutom kan kompetens
            vad gäller både missbruksproblematik och våld mot kvinnor samlas
            på ett ställe. På så sätt kan kvinnan få hjälp både med sitt missbruk
            och att ta sig ur en våldsam relation. Därför bör regeringen arbeta
            för att missbrukande kvinnor som är utsatta för mäns våld ska
            erbjudas behandling i könsseparerade grupper. Detta bör riksdagen
            som sin mening ge regeringen till känna.
          </p>
          <p xml:id="i-TMvYM9Tdk1gZLU7m67aXa2">
            Staten bör ta ett särskilt ansvar för de mest utsatta kvinnorna
            och det bör inrättas resursjourer som har kompetens att ta emot
            missbrukande kvinnor. Detta bör riksdagen som sin mening ge regeringen
            till känna.
          </p>
          <head xml:id="i-8uV5RbJ95cstATkZH2dpW2" type="h2">
            8.7 Särskilt utsatta grupper inom beroendevården
          </head>
          <p xml:id="i-BtVCU9cupcD9siN15M5DyT">
            De allt större klassklyftorna i det svenska samhället leder till
            att vissa grupper är särskilt utsatta och därför har en högre
            risk att hamna i missbruk och beroende. Till exempel är personer
            med utländsk bakgrund överrepresenterade bland dem som utvecklar
            ett beroende. Personer med utländsk bakgrund är överrepresenterade
            när det kommer till kriminalitet, psykisk ohälsa och andra sociala
            problem. Förklaringen är inte kulturella skillnader eller personliga
            upplevelser, som antyds i Missbruksutredningen, utan det beror
            på de socioekonomiska förhållandena med hög arbetslöshet, låga
            inkomster, kort utbildning, trångboddhet m.m. Dessa faktorer förstärks
            av den strukturella diskriminering som finns i det svenska samhället.
          </p>
          <p xml:id="i-Lzg45k1aAQEqsLSmur51tm">
            Det är kommunernas och landstingens ansvar att se till att alla
            får den behandling de har behov av så tidigt som möjligt. För
            att förbättra detta arbete bör Socialstyrelsen få i uppdrag att
            utvärdera och komma med förslag till förbättringar av missbruks-
            och beroendevården för människor med utländsk bakgrund. Detta
            bör riksdagen som sin mening ge regeringen till känna.
          </p>
          <p xml:id="i-J41KseFsd8jZhj3MgceDdW">
            Vänsterpartiet anser dessutom att papperslösa ska ha rätt till
            sjukvård på samma villkor som alla andra, vilket också gäller
            missbruksvård inom hälso- och sjukvården. Papperslösa ska också
            kunna söka denna vård utan att polis och åklagare ska få vetskap
            om det. För förslag om detta hänvisar vi till motion 2012/13:So12,
            med anledning av prop. 2012/13:109 Hälso- och sjukvård till personer
            som vistas i Sverige utan tillstånd.
          </p>
          <head xml:id="i-QgLBZWaT5oF92cr94Hv8uU" type="h2">
            8.8 Inflytande över behandlingsformen
          </head>
          <p xml:id="i-3GSn6tainSSvLB7ktCtKhD">
            För den som söker hjälp för sitt missbruk eller beroende är det
            svårt att påverka vilken vård man får. Detta trots att socialtjänstlagen
            (SoL) ger en möjlighet att överklaga ett negativt beslut och att
            hälso- och sjukvårdslagen (HSL) ger patienten vissa möjligheter
            att välja behandlingsform. Möjligheten att själv välja behandlingsform
            bör vara lika självklar inom missbruksvården, även den som kommunen
            beslutar om, som inom all annan vård, med förbehåll att läkemedelsassisterad
            behandling måste vara medicinskt motiverad och beslutad av läkare.
            Detta bör riksdagen som sin mening ge regeringen till känna.
          </p>
          <p xml:id="i-286WBn8vMhr9nv9j9jfGad">
            För att ytterligare stärka den enskildes ställning inom missbruksvården
            ska personliga ombud, som finns inom psykiatrin, införas inom
            missbruksvården eftersom det kan vara svårt för den som har ett
            missbruk eller ett beroende att veta vilka rättigheter denne har
            och att bevaka dessa rättigheter helt på egen hand. Detta bör
            riksdagen som sin mening ge regeringen till känna.
          </p>
          <p xml:id="i-337Bd27UrL6B8fdGWGSZ3F">
            Det behövs också bättre kunskaper om brukarinflytande ska bli
            ett verkligt inflytande, varför det behöver genomföras utbildningar
            i brukarinflytande för verksamma inom brukarrörelsen och ansvariga
            i kommuner och landsting. Detta bör riksdagen som sin mening ge
            regeringen till känna.
          </p>
          <head xml:id="i-PisKEChj4i2ZtAWu81nSGn" type="h2">
            8.9 Avkriminalisering av eget bruk
          </head>
          <p xml:id="i-3NzeBiht9Et8pxwn5zhZM5">
            År 1988 kriminaliserades bruket av narkotika. Detta var en kursförändring
            från den tidigare linjen att det var själva narkotikan som var
            olaglig. År 1993 skärptes straffet för brottet för att göra det
            möjligt för polisen att tvinga misstänkta till att lämna urinprover,
            vilket p.g.a. ingreppets omfattning för den enskilde endast kan
            göras om brottet har fängelse i straffskalan. Förespråkarna för
            kriminaliseringen hävdar att det ger en möjlighet att upptäcka
            människor med missbruksproblem och ge dem vård.
          </p>
          <p xml:id="i-W7zjZYum8ixxZRr4dncm8">
            Utvecklingen har visat att denna lagstiftning har fått motsatt
            verkan. Kriminaliseringen pekar ut människor med beroende eller
            missbruk som kriminella. De får en stämpel som stöter ut dem ur
            samhällsgemenskapen, vilket har ett tätt samband med utvecklingen
            av tungt missbruk. Personer med missbruksproblem drar sig då i
            större utsträckning för att söka hjälp. Det gäller i högsta grad
            dem som har ett riskbruk och tidigare är ostraffade. Om eget bruk
            inte var kriminaliserat skulle man kunna nå många med riskbruk
            mycket tidigare än i dag, dvs. innan de har utvecklat ett missbruk.
            Det skulle vara en vinst för både individ och samhälle.
          </p>
          <p xml:id="i-v2UtDhoTyX2JKMdRA4inX">
            Kriminaliseringen leder också till ett arbetssätt inom polisen
            som inte är särskilt lyckat för att förebygga missbruk. Polisen
            har under senare år fokuserat allt mer på den enskilde missbrukaren,
            medan man har minskat fokus på langningen.
          </p>
          <p xml:id="i-Siu2PiQbwFoYswmHiVD3wy">
            Konsumtionsförbudet kan också ha bidragit till det ökande antalet
            dödsfall p.g.a. narkotika eftersom människor tvekar att söka hjälp
            vid överdoser och andra akuta situationer för att undvika att
            polisen blir inblandad.
          </p>
          <p xml:id="i-9RkVdxzTGXATBywMYUTNFA">
            Det finns all anledning att satsa på en mer effektiv bekämpning
            av narkotikan. Tullen måste stoppa smugglingen. Polisen måste
            bedriva ett effektivt arbete mot langningen. Det är narkotikan
            som ska vara olaglig och inte missbrukarna. Därför bör eget bruk
            av narkotika avkriminaliseras. Detta bör riksdagen som sin mening
            ge regeringen till känna.
          </p>
          <head xml:id="i-LMLF5nkaYNPgYmPEonK4uS" type="h2">
            8.10 Bättre kunskaper
          </head>
          <p xml:id="i-7LBMuyZLqgcngpbnJkrM5R">
            För att förbättra vården behövs mer kunskap. Såväl i Missbruksutredningen
            som i många av remissvaren framhåller man det stora behovet av
            såväl ny kunskap som att den kunskap som redan finns kommer till
            användning. Bland annat behöver kunskap om missbruksfrågor ingå
            i fler utbildningar samtidigt som det behöver utvecklas särskilda
            utbildningar både på grundläggande praktisk nivå och på mer teoretisk
            nivå.
          </p>
          <p xml:id="i-RNaJsLBbV4NiHa4YzLuwo3">
            På samma sätt behöver det också tas initiativ till och bedrivas
            forskning som rör missbruksfrågor. Det kan även behövas ett bättre
            samarbete mellan forskare och lärosäten samt en bättre struktur
            för att sprida forskningsresultatet och omsätta dem i praktisk
            verksamhet. Därför vill vi gärna se ett nationellt institut för
            tvärvetenskaplig forskning och kunskapsspridning om behandling
            av missbruk och beroende, som Missbruksutredningen föreslår. Verksamheten
            kan med fördel, som Malmö högskola föreslår i sitt remissvar,
            delas upp på flera enheter för närheten till den praktiska verksamhet
            där kunskapen ska komma till användning.
          </p>
          <p xml:id="i-Ldo3b3uQxFYd4DEfNaaSNp">
            Vi förutsätter också att kommuner och landsting kontinuerligt
            följer upp sin verksamhet, satsar på kompetensutveckling och använder
            sig av forskning och andra kunskapsunderlag för att den vård och
            de behandlingsmetoder de erbjuder ska hålla så hög kvalitet som
            möjligt.
          </p>
          <head xml:id="i-FrwYJBrswaobXM2D9jp4GH" type="h1">
            9 Förbättra stöd till människor med psykisk ohälsa
          </head>
          <p xml:id="i-6hBa9gW3ruNnQzZ5Q2fHoD">
            Människor mår allt sämre i dagens Sverige. Den självskattade
            psykiska ohälsan ökar. Denna ökning har i grunden sociala orsaker
            och det är viktigt med breda förebyggande insatser. Den psykiatriska
            vården måste samtidigt både förstärkas och få en ny inriktning.
            Denna nya inriktning innebär en humanare psykiatri där målet hela
            tiden ska vara ett så självständigt liv som möjligt för människor
            med psykiska funktionsnedsättningar. Egenmakt och inflytande är
            nyckelord för att människor som drabbats av psykisk ohälsa eller
            sjukdom ska kunna återhämta sig på bästa sätt.
          </p>
          <head xml:id="i-NivzFE1THmK2AwqPQ9tZMW" type="h2">
            9.1 Brukarrevisioner
          </head>
          <p xml:id="i-7vYW5q5Z6G8wvZd21PdiUR">
            Psykiskt sjuka och funktionsnedsatta har mycket begränsade möjligheter
            till inflytande över vården. De befinner sig i ett underläge både
            gentemot samhället i stort och inom vården.
          </p>
          <p xml:id="i-59iCnVu7mZYYaFtJdPrxcV">
            Att brukarna, både de enskilda och organisationer som företräder
            dem, måste ges större inflytande är en självklarhet som man på
            senare år alltmer har insett och i viss mån satsat på att utveckla.
            Det finns olika möjligheter att skapa inflytande för patienter
            inom psykiatrin. På generell nivå är brukarråd och brukarrevisioner
            goda exempel på regelbunden uppföljning av verksamheterna utifrån
            ett brukarperspektiv. År 2010 använde 11 procent av kommunerna
            sig av brukarrevisioner.
          </p>
          <p xml:id="i-XqTZDLGhXoHfMKcSQJ6nwU">
            Viktiga samarbetspartner i skapandet av brukarinflytande på generell
            nivå är brukarorganisationerna, som bör erbjudas ekonomisk ersättning
            för arbete i samband med brukarrevisioner.
          </p>
          <p xml:id="i-CRjgndbSvkJ9SifePZsXMc">
            I Vänsterpartiets förslag till statsbudget avsätter vi 30 miljoner
            kronor till ett stimulansbidrag för arbetet med brukarrevisioner,
            inom ramen för den särskilda psykiatrisatsningen.
          </p>
          <head xml:id="i-17A3Bxg9851zjUSa6k9vPP" type="h2">
            9.2 Fler måste få individuella planer
          </head>
          <p xml:id="i-QrTJHm74bhtEUitGZRP1iN">
            För att den psykiatriska vården ska vara effektiv och ha bestående
            effekt krävs en helhetssyn på patientens livssituation. Den psykiatriska
            diagnosen kan inte ses isolerad från en persons sociala situation.
            Parallellt med den psykiska sjukdomen kan finnas problem med arbete,
            bostad, ekonomi och familj. Därför krävs samverkan mellan vården
            i landstingen och socialtjänsten i kommunerna. Bland annat ska
            man upprätta en individuell plan för dem som behöver insatser
            både från landstinget och från kommunen.
          </p>
          <p xml:id="i-7qNshkXBa9T4NSp8G8X73X">
            Tyvärr ser det ut som att socialtjänsten inte upprättar individuella
            planer i den utsträckning som de behövs. Detta har återkommit
            i flera möten Vänsterpartiet haft med brukarorganisationer och
            expertis på psykiatriområdet. I en granskning gjord av Socialstyrelsen
            2011 konstateras att det i 100 granskade kommuner hade upprättats
            individuella handlingsplaner i endast 74 fall av 891. Var en rimlig
            nivå borde ligga är svårt att avgöra eftersom det inte alltid
            finns behov av någon individuell plan. Men vår bild är att brukarna
            efterfrågar individuella planer i betydligt högre grad än vad
            som blir verklighet. Det bör därför göras en lagändring så att
            brukaren får rätt till en individuell plan. Detta bör riksdagen
            som sin mening ge regeringen till känna.
          </p>
          <head xml:id="i-WgUuwHJTezyPsxXJg5o5i8" type="h2">
            9.3 Säkra reformen med personliga ombud
          </head>
          <p xml:id="i-4X5CKhmHjXqEye78ijWxsS">
            Personliga ombud för personer med psykisk funktionsnedsättning
            är en oerhört viktig reform. Kvaliteten och stödet har varit mycket
            bra för den enskilda och underlättat kontakten med vårdgivare
            och myndigheter. I förlängningen har det lett till en ökad livskvalitet,
            samtidigt som studier från Socialstyrelsen visar att ombuden är
            samhällsekonomiskt lönsamma.
          </p>
          <p xml:id="i-Erifj4YooMiN3LuBV1uPap">
            Trots det lyckosamma med de personliga ombuden, för den enskilde
            och för samhället, finns det en reell risk att kommuner i en ekonomiskt
            trängd situation inte prioriterar verksamhet med personligt ombud.
          </p>
          <p xml:id="i-LThsQT8aXrebMuxP872mMT">
            För att säkerställa reformen bör den lagregleras. En lagreglering
            av rätten till personligt ombud bör gälla från den 1 juli 2014.
            Detta bör riksdagen som sin mening ge regeringen till känna.
          </p>
          <p xml:id="i-LLXBkxngPHRxcxbM37QrLy">
            Vi uppskattar att det med en lagreglering kommer att behövas
            ca 50 procent fler personliga ombud och vi skjuter i vårt budgetalternativ
            till pengar på anslaget för personliga ombud under Utgiftsområde
            9.
          </p>
          <p xml:id="i-E6hxCaorGRJPwNrnsXxdfH">
            Personliga ombud kan hamna i en svår sits när det uppstår konflikter
            mellan kommunens intressen och intressena hos den enskilde som
            ombudet ska företräda. Detta eftersom kommunen är ombudets uppdragsgivare,
            även om man inte alltid är anställd direkt av kommunen. Många
            menar därför att ombuden bör ges en mer oberoende ställning. Detta
            skulle t.ex. kunna ske om ombuden läggs direkt under länsstyrelserna
            eller att man använder sig av brukarorganisationer i större utsträckning
            än i dag. Regeringen bör utreda frågan om att ge de personliga
            ombuden en mer oberoende ställning gentemot kommunerna. Detta
            bör riksdagen som sin mening ge regeringen till känna.
          </p>
          <head xml:id="i-JQzGLB1uSs7CN3uGxqKeD4" type="h2">
            9.4 Sysselsättningen måste öka
          </head>
          <p xml:id="i-CDPnTcX2GPoM8TNidQeFfr">
            Precis som alla andra så behöver kvinnor och män med psykiska
            problem eller funktionsnedsättningar något meningsfullt att göra
            om dagarna. Sysselsättning är viktigt för hur man upplever sin
            livskvalitet. Sysslolöshet kan vara direkt kontraproduktivt när
            det gäller möjligheterna till återhämtning. Den generella situationen
            på arbetsmarknaden och regeringens arbetsmarknadspolitik är dock
            långt ifrån gynnsam för gruppen.
          </p>
          <p xml:id="i-DnsVFT5dHwb15r92hYm5VM">
            Många kan förstås arbeta på den reguljära arbetsmarknaden, men
            kan behöva stöd att nå den genom arbetsmarknadspolitiska åtgärder.
            Andra har mer omfattande sjukdomsbilder och funktionsnedsättningar
            och behöver särskilda sysselsättningsinsatser genom t.ex. stöd
            till arbetskooperativ eller daglig verksamhet.
          </p>
          <p xml:id="i-RAbJhi5RVNy19yAQQKmXtr">
            De viktigaste förslagen i Vänsterpartiets politik för att människor
            med nedsatt arbetsförmåga ska få möjlighet att arbeta, finns i
            motion 2013/14:A296 En aktiv arbetsmarknadspolitik. Vi kommer
            i detta avsnitt endast att lyfta fram ett par förslag som berör
            dem med de mest omfattande psykiska funktionsnedsättningarna.
          </p>
          <p xml:id="i-AZTCJrrhRo6NAnYuyBMdkY">
            I regeringens psykiatrisatsning har sysselsättningen sagts vara
            högt prioriterad. I förhållande till arbetsmarknadspolitiken i
            stort kan dock de satsade pengarna i bästa fall förbättra situationen
            på marginalen. Eller som Statskontoret skriver i sin uppföljningsrapport
            på psykiatrisatsningen:
          </p>
          <p xml:id="i-SRsXRWhs7NnU5sgXXPw98F">
            Statens stöd i psykiatrisatsningens fyra sysselsättningsprojekt
            har medverkat till att det är fler utförare som erbjuder mer sysselsättning
            och att det är fler sysselsatta år 2011 än vad det var år 2007.
            Statskontoret konstaterar dock att den sysselsättning som skapats
            via psykiatrisatsningen räknas i hundratal per åtgärd, medan antalet
            utförsäkrade från Försäkringskassan, sjukskrivna eller arbetslösa
            personer med psykisk funktionsnedsättning räknas i tiotusentals
            personer. Den sysselsättning som skapats genom psykiatrisatsningen
            är således begränsad i förhållande till hur sysselsättningssituationen
            för psykiskt funktionsnedsatta personer ser ut på övergripande
            nivå.
          </p>
          <p xml:id="i-SxmKFo5h9nKppbETZ6Q6ku">
            Särskilt riktiga åtgärder är dock samtidigt nödvändiga och viktiga.
            Regeringens satsning har också haft betydelse, om än blygsam.
          </p>
          <p xml:id="i-UBGMtqVpUnLBJiAmzYL2s4">
            Allra sämst har det gått för satsningen på att genom lagen om
            valfrihetssystem (LOV) stimulera fram företag som anordnar sysselsättning.
            Problemet har varit att det inte finns tillräckligt många icke-kommunala
            aktörer som kan eller är villiga att anordna anpassad sysselsättning
            för målgruppen. Socialstyrelsen har konstaterat att regeringens
            pengar inte har ökat utbudet av alternativa utförare i någon nämnvärd
            omfattning och inte heller kommer att göra det i framtiden. På
            de ställen i landet där det ändå funnits aktörer som kan ingå
            i LOV-systemet, har typen av sysselsättning inte skilt sig särskilt
            mycket åt mellan aktörerna.
          </p>
          <p xml:id="i-GvGNvv7z1QyuqKzYqry5Dk">
            Det som i stället behövs är anpassad sysselsättning efter individens
            behov. Vi anser att de pengar som satsas i den förnyade psykiatrisatsningen
            ska förstärka det direkta stödet till de ideella föreningar och
            kooperativ som i dag finns för att de ska kunna utöka sin verksamhet.
            Det vore också ändamålsenligt att ge ett direkt stöd till kommunerna
            för att utveckla verksamhet med sysselsättning i egen regi.
          </p>
          <head xml:id="i-ENhV52gV1Ljzo8FCMwQze" type="h2">
            9.5 Daglig sysselsättning inom LSS
          </head>
          <p xml:id="i-MAFoxP6RdYtCNDHhtZnasf">
            I LSS-utredningen Möjlighet att leva som andra – Ny lag om stöd
            och service till vissa personer med funktionsnedsättning (SOU
            2008:77) föreslogs att personer med psykiska funktionsnedsättningar
            inom personkrets 3 ska få rätt till daglig verksamhet. Till skillnad
            från personer som tillhör personkrets 1 och 2 i LSS har personer
            med psykiska funktionsnedsättningar som tillhör personkrets 3
            ingen rätt till daglig sysselsättning enligt LSS. Däremot bedrivs
            det ändå ofta sysselsättningsverksamhet för dessa personer ute
            i kommunerna med stöd i socialtjänstlagen. Självklart är det bättre
            om dessa personer får arbete inom den vanliga arbetsmarknaden,
            men det finns ändå ett stort behov av att öka tillgången till
            daglig verksamhet. En rätt utformad daglig sysselsättning kan
            för en del vara ett första steg mot arbete, medan det för andra
            är en viktig del för att få en så bra vardag som möjligt. En rättighet
            enligt LSS skulle leda till att den dagliga verksamheten skulle
            öka i omfattning och utbud.
          </p>
          <p xml:id="i-JbrQL6gg1bEv7Nxfy7fdXp">
            Personer med psykisk funktionsnedsättning inom personkrets 3
            bör alltså ges rätt till daglig verksamhet. Detta bör riksdagen
            som sin mening ge regeringen till känna.
          </p>
          <p xml:id="i-XALo13NwEzsyHBKnKi2YL9">
            Vänsterpartiet finansierar en sådan satsning i vår budgetmotion
            för 2014, 2013/14:Fi254. Med stöd i LSS-utredningens beräkningar
            anslår vi 165 miljoner kronor 2014, 330 miljoner kronor 2015 och
            495 miljoner kronor 2016.
          </p>
          <head xml:id="i-GDkbprizRQW6XfqRwKpR4B" type="h1">
            10 Mäns våld mot kvinnor
          </head>
          <p xml:id="i-3f9rxiYQt7J3R7jkuvuZga">
            Mäns våld mot kvinnor är ett allvarligt samhällsproblem som berör
            många människors liv och vardag. År 2012 anmäldes 30 817 fall
            av misshandel och fler än 3 810 våldtäkter mot kvinnor över 15
            år. Det anmäldes även 183 försök till mord eller dråp och 21 konstaterade
            fall av mord eller dråp på kvinnor (Brottsförebyggande rådet,
            Brå). Under 2000-talet har antalet anmälningar av misshandelsbrott
            mot kvinnor ökat med 47 procent. Ökningen beror delvis på att
            kvinnors benägenhet att anmäla har ökat, men det finns även mycket
            som tyder på att det faktiska våldet mot kvinnor ökar (Diesen
            och Diesen, Övergrepp mot kvinnor och barn, 2009, Brå 2008:25).
            Mörkertalet beräknas vara mycket stort. Brå uppskattar att endast
            20 procent av alla brott leder till polisanmälan.
          </p>
          <p xml:id="i-LzGt1f77FenLXYKhV96TXV">
            Genom kvinnors ideella frivilligarbete i jourerna kan brottsoffer
            få relevant hjälp trots att samhällets insatser brister. Kvinnojourernas
            styrka ligger i att de är skapade av kvinnor för kvinnor. Det
            är en frizon där ingen ifrågasätter kvinnors och barns upplevelser
            av våld. Tjej- och kvinnojourerna spelar också en central roll
            när det gäller att synliggöra och sprida kunskap om våldets mekanismer
            och konsekvenser. Trots att företrädare för polis, socialtjänst
            och sjukvård själva anser att de lokala kvinnojourerna ger ett
            mer heltäckande stöd till utsatta kvinnor än vad de själva kan
            erbjuda existerar jourerna fortfarande under osäkra förhållanden.
            De kläms alltmer mellan ökade krav samtidigt som finansieringen
            är osäker och bristfällig.
          </p>
          <p xml:id="i-S7hwtBh1KVaPWSC6eunvmT">
            För att ge kvinnojourer runtom i landet goda förutsättningar
            vill vi införa ett stabilt statligt grundstöd. Det ska fördelas
            efter hur stort upptagningsområde jouren har och beviljas för
            tre år i taget. Där det saknas en kvinnojour gör pengarna det
            möjligt att bygga upp en ny. Både ideella och kommunala kvinnojourer
            får del av stödet som ska vara förutsägbart och långsiktigt. Vi
            satsar 200 miljoner kronor om året på det nya stödet i vår budgetmotion
            under Utgiftsområde 9. För att få del av pengarna ska det finnas
            kompetens och erfarenhet vad gäller kvinnofridsfrågor. Det ska
            finnas barnkompetens samt ett skyddat boende med hög säkerhet
            och god tillgänglighet.
          </p>
          <p xml:id="i-VtARmXzaerBRSa5UHytdpr">
            I motion 2013/14:So249 Mäns våld mot kvinnor och andra former
            av våld i nära relationer redogör vi för Vänsterpartiets politik
            på området mäns våld mot kvinnor samt socialtjänstens roll i det
            arbetet.
          </p>
          <head xml:id="i-RSWtVJsRi6uza4fLP25not" type="h2">
            10.1 Prostitution
          </head>
          <p xml:id="i-HpdNQTjyRiMVgpQ77Z1LBt">
            Vänsterpartiet anser att sexköp är en del av det sexualiserade
            våldet mot kvinnor. Sexköpens underliggande budskap är att kvinnor
            är en handelsvara som män har rätt att köpa, förbruka och göra
            sig av med. Det är män som upprätthåller och stimulerar efterfrågan
            på sexuella tjänster. Arbetet för att minska prostitutionen måste
            därför även vara inriktat på att minska mäns efterfrågan på sexuella
            tjänster.
          </p>
          <p xml:id="i-Yb2bS7SwnyrBQJhUB5WXpj">
            Vänsterpartiet var med och drev igenom lagen som förbjuder sexköp
            och ger köparen straffansvaret. Trots en bra lagstiftning finns
            det ett stort behov av en samlad och ökad kunskap kring området
            prostitution. I dag saknas det ett övergripande ansvar för utvecklingen
            på området, inte minst gäller detta utbildning, metodutveckling,
            och långsiktighet i det sociala arbetet med köpare och säljare
            av sexuella tjänster. Därför vill Vänsterpartiet inrätta ett nationellt
            resurscentrum mot prostitution, som ska ha i uppgift att ta emot
            och stötta dem som söker vägar ut ur prostitutionen. Detta centrum,
            som ska ha specialistkompetens på området, bör även arbeta med
            stöd och information gentemot institutioner och yrkesgrupper som
            i sin verksamhet möter människor i prostitution. Det bör även
            samverka med berörda myndigheter och organisationer. För att finansiera
            ett nationellt resurscentrum mot prostitution avsätter Vänsterpartiet
            7 miljoner kronor per år från 2014.
          </p>
        </div>
        <div xml:id="i-YA9JtFC1ZWURjH1soummq6" type="motSignatures">
          <list xml:id="i-U89Ad7sW4pCGaq4Jp6YZ3m">
            <item xml:id="i-6n5ghcJ8ymhMdVcfVfFBcZ">
              Eva Olofsson (V)
            </item>
            <item xml:id="i-GzLbXMK6xYTZwt84VJXwr1">
              Bengt Berg (V)
            </item>
            <item xml:id="i-ZsjmgwTqiLJLHLVHhN5Tu">
              Marianne Berg (V)
            </item>
            <item xml:id="i-LvRfDdb81Vyqss2v2N6Rx4">
              Amineh Kakabaveh (V)
            </item>
            <item xml:id="i-8dg3VrE9DERup2TRgFxRYM">
              Lars Ohly (V)
            </item>
            <item xml:id="i-CzBLTfsDmjdVuiehsmp1XM">
              Lena Olsson (V)
            </item>
            <item xml:id="i-6e82sM7XLu61eXJhiBQk4x">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
