<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-UU-00004">
  <teiHeader>
    <fileDesc>
      <titleStmt>
        <title>med anledning av prop. 2007/08:168 Lissabonfördraget</title>
        <author corresp="i-FvpsLGyVJwy2VnAqBbfthX">av Maria Wetterstrand m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2007/08:168 Lissabonfördraget</title>
          <idno type="rdwebb">GW02U4</idno>
          <rs type="number">U4</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GW02U4/text</ref>
          <ref type="dokument_url_html">http://data.riksdagen.se/dokument/GW02U4</ref>
          <ref type="dokumentstatus_url_xml">http://data.riksdagen.se/dokumentstatus/GW02U4</ref>
          <ref type="doc">http://data.riksdagen.se/fil/F2DAA56D-CFE9-43D3-BA32-7871ED5326FE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-FvpsLGyVJwy2VnAqBbfthX</idno>
            <name>Maria Wetterstrand</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Q6UywURdDfH4kXfTm7hwEb</idno>
            <name>Max Andersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FnYuSnrPcb2UZaoXY7vjXa</idno>
            <name>Mikael Johansson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9hz9iPqymCdhBS9gVoZrbj</idno>
            <name>Thomas Nihlén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-PPtpTU7erj7n8C4rdQihuK</idno>
            <name>Lage Rahm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-5QNmudGpnjjRJCTYzakn9H</idno>
            <name>Karin Svensson Smith</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-3GrPnM5KDKuSxfWxymYNoC</idno>
            <name>Mikaela Valtersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-AYmS6K7Srh7q1Zzbf1nZwW</idno>
            <name>Christopher Ödmann</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-cnocHVpyMQ3Ts3CvnjcdT"/>
        <correspContext corresp="i-cnocHVpyMQ3Ts3CvnjcdT">
          <ref>Proposition 2007/08:168</ref>
        </correspContext>
        <correspAction xml:id="i-NicagsWASS8PfPkw3ecioY" type="signed"/>
        <correspContext corresp="i-NicagsWASS8PfPkw3ecioY">
          <note type="signatory" corresp="i-FvpsLGyVJwy2VnAqBbfthX"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-Q6UywURdDfH4kXfTm7hwEb"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-FnYuSnrPcb2UZaoXY7vjXa"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-9hz9iPqymCdhBS9gVoZrbj"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-PPtpTU7erj7n8C4rdQihuK"/>
          <note type="signatory" corresp="i-2EZPhWWR7yHztg3zN2aNvh"/>
          <note type="signatory" corresp="i-5QNmudGpnjjRJCTYzakn9H"/>
          <note type="signatory" corresp="i-3GrPnM5KDKuSxfWxymYNoC"/>
          <note type="signatory" corresp="i-AYmS6K7Srh7q1Zzbf1nZwW"/>
        </correspContext>
        <correspAction type="referral" xml:id="i-MbnVwUqZQg5eteukX6S7x6">
          <date when="2008-10-16"/>
        </correspAction>
        <correspAction type="dismissal" xml:id="i-4PT5VEZdoRS5GWC9xbT7My">
          <date when="2008-10-15"/>
        </correspAction>
        <correspAction type="dismissal" xml:id="i-VD7z3N3RnQ1HBXPx7E6sTS">
          <date when="2008-10-15"/>
        </correspAction>
        <correspAction type="transfer" xml:id="i-7f5LNLoFoH8p6stDb8wr1j">
          <date when="2008-10-13"/>
        </correspAction>
        <correspAction type="submission" xml:id="i-QJZcZYZAc68Y8nUBLPgDKK">
          <date when="2008-10-13"/>
        </correspAction>
        <correspAction type="assigned" xml:id="i-PsRDHNkfZ8S6VsYUFsnnVr"/>
        <correspContext corresp="i-PsRDHNkfZ8S6VsYUFsnnVr">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motSummary">
          <head xml:id="i-Q7C7CYbGwSy9zcABsyU1EG">
            1 Sammanfattning
          </head>
          <p xml:id="i-YbPVWwjv8vsZLb9RUjXqxt">
            Lissabonfördraget är ett steg i fel riktning för EU. Unionen
            skulle behöva en helt annan inriktning för framtidens utmaningar,
            framför allt när det gäller klimatfrågorna.
          </p>
          <p xml:id="i-385cBGfkQa4SgAw1ejdwk6">
            Det är märkligt att regeringen lägger fram en proposition om
            Lissabonfördraget nu eftersom det blev ett nej i den irländska
            folkomröstningen om fördraget. Det rimliga vore att avbryta ratifikationsprocesserna
            i Sverige eftersom fördraget i sin nuvarande form har fallit.
          </p>
          <p xml:id="i-Gipr39wniHDCMugjswe7L9">
            Miljöpartiet de gröna anser att det är helt centralt att före
            riksdagsbehandlingen av Lissabonfördraget veta huruvida det kan
            behövas ett juridiskt bindande protokoll med garantier för att
            säkerställa att den svenska modellen med kollektivavtalslösningar
            inte ska kunna överprövas av EG-domstolen.
          </p>
          <p xml:id="i-3MT3krmdXjpY25HbHBTr7S">
            Miljöpartiet har under hela den långa process som funnits med
            EU-konvent, förslag på EU-konstitution och nu senast Lissabonfördraget
            lagt fram åtskilliga förslag på hur EU kan göras bättre (se tidigare
            motioner och reservationer i riksdagen) t.ex. i det sammansatta
            konstitutions- och utrikesutskottet. Regeringen har dock valt
            att inte ta hänsyn till dessa krav. Beklagligt nog har den borgerliga
            regeringen valt en passiv linje, och den har inte ens velat lyfta
            fram förslag som den själv ursprungligen stött. Statsminister
            Fredrik Reinfeldt (m) har i stället lojalt slutit upp bakom EU-majoriteten
            och inte tagit till vara viktiga svenska intressen. Den moderatstyrda
            regeringen har inte ens försökt förverkliga sitt vallöfte om att
            arbeta för ett smalare men vassare EU. I stället har vi fått ett
            bredare och fetare EU. I denna partimotion väljer vi nu att lägga
            fram några av förslagen igen för att visa på vår övergripande
            syn på processen och innehållet i Lissabonfördraget.
          </p>
          <p xml:id="i-GgVWb6YguTER3r51spsh9E">
            Lissabonfördraget innebär en kraftig förskjutning av makten inom
            EU från de små länderna till de stora. Sveriges inflytande i EU:s
            ministerråd minskar och därmed våra möjligheter att påverka lagförslag.
          </p>
          <p xml:id="i-Xy2eaM2kP4NA8t38jwUQQY">
            Förslaget om att införa passereller innebär att Europeiska rådet
            med enhällighet kan besluta om att avskaffa vetorätten och gå
            över till beslut med kvalificerad majoritet på områden där fördraget
            kräver enhällighet.
          </p>
          <p xml:id="i-DUEfifpdk6wof4RqXkRX68">
            Om Lissabonfördraget går igenom kommer EU att också få en EU-president
            och en utrikesminister för EU. Medlemsländerna kommer inte längre
            att vara garanterade representation i EU-kommissionen, vilket
            kraftigt undergräver principen att EU-kommissionen består av representanter
            från alla EU:s länder.
          </p>
          <p xml:id="i-FDcmx31q5BQK8LeRsgCdcP">
            Det nya fördraget är också ett allvarligt hot mot alliansfriheten.
            Enligt avsnitt 42:3 i EU-fördraget förbinder sig medlemsländerna
            till militär upprustning, och artikel 42.2 innebär att man tar
            ett principbeslut om upprättande av en EU-armé.
          </p>
          <p xml:id="i-QuxfoGPekbCs7qmDyYtoyW">
            Inte heller innehåller det nya förslaget någon miljögaranti som
            tillåter länder att gå före med en tuffare miljöpolitik. Några
            nya verktyg för att ta itu med klimatproblemen finns inte heller.
            De åtaganden som EU gjorde i mars 2007 om att t.ex. minska utsläppen
            med 20 % till 2020, vilket var ett steg i rätt riktning, gjordes
            utan att Lissabonfördraget fanns och baserades i stället på ett
            mellanstatligt beslut.
          </p>
          <p xml:id="i-KCSgtEWLNFd6i1sEWvtAaz">
            Miljöpartiet anser att Lissabonfördraget står i strid med Sveriges
            grundlag, regerings­formen 10 kap. 5 §, rörande principerna för
            statsskicket och att beslut gällande Lissabon­fördraget därför
            ska ske i enlighet med grundlagsändringar, dvs. två riksdagsbeslut
            med mellanliggande val.
          </p>
          <p xml:id="i-VwGn18T6v7cTCe2NqhaAji">
            Nya fördragsändringar ska i EU antas enhälligt. Efter att Frankrike
            och Neder­länderna röstade nej till EU-konstitutionen trodde vi
            att EU skulle tagit intryck av kritiken och försöka göra något
            åt sin bristande legitimitet, demokrati och centralisering. Men
            i stället har man valt att presentera det nedröstade förslaget
            under ett nytt namn. Huvudsyftet är att driva igenom förslaget
            utan att ge folk chansen att säga sin mening. Nu ser vi samma
            utveckling igen med hur EU-eliten inte tar hänsyn till att Irlands
            folk röstat nej till Lissabonfördraget, som därmed måste anses
            ha fallit.
          </p>
          <p xml:id="i-JyMLuCXzqVvMFJMBXGutF9">
            Med de stora överföringarna av makt till EU som föreslås i Lissabonfördraget
            menar vi att det krävs en svensk folkomröstning.
          </p>
          <p xml:id="i-FsEcMTssdv2LESi7aMdB8i">
            Vi avslutar med att citera vad Luxemburgs premiärminister Jean-Claude
            Juncker, som är en varm anhängare av den nya EU-grundlagen, sade
            om EU-toppmötet midsommaren 2007 när frågan om Lissabonfördraget
            till stora delar gjordes upp:
          </p>
          <p xml:id="i-BL9tBMxP6DdwfhADs9DHm9">
            Huvudbekymret för somliga av mina kolleger runt bordet var att
            komma överens om ett fördrag som kunde antas utan folkomröstning.
            Jag är förvånad över att man är så rädd för sin befolkning.
          </p>
        </div>
        <div type="TOC" xml:id="i-JbSnHUVgR4yzi34V4QXn9o">
          <head xml:id="i-AuXQmaXAF9i1fDrNDjEv3K">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 5
            </item>
            <item>
              4 Bakgrund 8
            </item>
            <item>
              4.1 EU:s framtidskonvent 8
            </item>
            <item>
              4.2 Tankepausen 9
            </item>
            <item>
              4.3 Svenska regeringen passiv i förhandlingarna 9
            </item>
            <item>
              4.4 Den omdöpta EU-konstitutionen, Lissabonfördraget 10
            </item>
            <item>
              4.5 Irländska folket röstar nej 11
            </item>
            <item>
              5 Institutionella förändringar 11
            </item>
            <item>
              5.1 Röstviktningssystemet 11
            </item>
            <item>
              5.2 Principen om en EU-kommissionär per land avskaffas 12
            </item>
            <item>
              5.3 Det blir en EU-president 13
            </item>
            <item>
              5.4 EU-kommissionen går mot att bli en EU-regering 13
            </item>
            <item>
              5.5 Utrikesministern 14
            </item>
            <item>
              5.6 De nationella parlamentens roll 15
            </item>
            <item>
              5.7 EG-rättens företräde 16
            </item>
            <item>
              5.8 Flexibilitetsklausul 16
            </item>
            <item>
              5.9 Passerellerna 17
            </item>
            <item>
              5.10 Äntligen en utträdesparagraf 18
            </item>
            <item>
              5.11 Medborgarinitiativet borde vara kraftfullare 18
            </item>
            <item>
              5.12 Inget slut på EU-parlamentets flyttcirkus 18
            </item>
            <item>
              5.13 Den öppna samordningsmetoden 18
            </item>
            <item>
              6 EU:s utrikes- och försvarspolitik 19
            </item>
            <item>
              6.1 Alliansfriheten urholkas 19
            </item>
            <item>
              6.2 Ömsesidiga försvarsgarantier 20
            </item>
            <item>
              6.3 Det blir en upprustningsplikt 20
            </item>
            <item>
              6.4 Militära operationer i EU:s namn 20
            </item>
            <item>
              6.5 Solidaritetsklausul 21
            </item>
            <item>
              7 Mer makt i rättsliga och inrikes frågor 21
            </item>
            <item>
              7.1 Vetorätten slopas 21
            </item>
            <item>
              7.2 Nej tack till EU-polis 22
            </item>
            <item>
              7.3 Nej till harmonisering av straffrätten 22
            </item>
            <item>
              7.4 Åklagarmyndighet 23
            </item>
            <item>
              8 Rättighetsstadgan 23
            </item>
            <item>
              8.1 Fackliga rättigheter 24
            </item>
            <item>
              8.2 EU som juridisk person 24
            </item>
            <item>
              9 Nej till en enhetlig asyl- och invandringspolitik 25
            </item>
            <item>
              10 Ökad öppenhet i EU? 25
            </item>
            <item>
              10.1 Övergripande 25
            </item>
            <item>
              10.2 Kräv meddelarfrihet för EU-anställda 26
            </item>
            <item>
              11 Miljöfrågorna glömdes bort 26
            </item>
            <item>
              11.1 Klimatskrivningen 26
            </item>
            <item>
              11.2 Miljögarantin 27
            </item>
            <item>
              11.3 Euratom blir tyvärr kvar 27
            </item>
            <item>
              12 Rymdpolitik 27
            </item>
            <item>
              13 Inget undantag från EMU 28
            </item>
            <item>
              14 Kan riksdagen godkänna fördraget enligt grundlagen? 29
            </item>
            <item>
              15 Reflexionsgruppen för nya EU har börjat 30
            </item>
            <item>
              16 Sverige måste ha en folkomröstning 30
            </item>
            <item>
              17 Avslutande lagändringar 31
            </item>
          </list>
        </div>
        <div type="motProposal" subtype="förslag">
          <head xml:id="i-9Bfx6AUWtBBuGk8dAYDeGc">
            3 Förslag till riksdagsbeslut
          </head>
          <list style="ol">
            <item xml:id="i-G76bmarDTKnBUUtwdeuKsz">
              Riksdagen tillkännager för regeringen som sin mening vad som
              anförs i motionen om att röststyrkan för små länder, som Sverige,
              inte ska minska.
            </item>
            <item xml:id="i-TtwyeC2pbQfFCqj9V6n2Wb">
              Riksdagen tillkännager för regeringen som sin mening vad som
              anförs i motionen om att varje land i EU ska ha en egen EU-kommissionär.
            </item>
            <item xml:id="i-7ht87DSCYa8Zyw2Seuyh9z">
              Riksdagen tillkännager för regeringen som sin mening vad som
              anförs i motionen om att EU inte ska ha en EU-president eftersom
              det innebär en maktkoncentration.
            </item>
            <item xml:id="i-CEBS8jqaE8MynWN5p3VWFt">
              Riksdagen tillkännager för regeringen som sin mening vad som
              anförs i motionen om att det inte ska vara tillåtet att vara både
              EU-president i rådet och ordförande i EU-kommissionen på samma
              gång.
            </item>
            <item xml:id="i-6kWggV23NYFqqQuhoKAJwn">
              Riksdagen tillkännager för regeringen som sin mening vad som
              anförs i motionen om att Europeiska rådet ska utse ordförande
              i EU-kommissionen och ledamöter i EU-kommissionen.
            </item>
            <item xml:id="i-UjsHegF4MSF8Hf77grCM1o">
              Riksdagen tillkännager för regeringen som sin mening vad som
              anförs i motionen om att EU inte ska ha någon utrikesminister.
            </item>
            <item xml:id="i-64RVbPVAckZ36Ygi3xLBqx">
              Riksdagen tillkännager för regeringen som sin mening vad som
              anförs i motionen om att EU:s medlemsländer ska ha rätt att föra
              en egen utrikespolitik.
            </item>
            <item xml:id="i-SEks8SsFY92Q3joWX3fwjn">
              Riksdagen tillkännager för regeringen som sin mening vad som
              anförs i motionen om att ett lagförslag automatiskt ska dras tillbaka
              från EU-kommissionen om en tredjedel av de nationella parlamenten
              protesterar.
            </item>
            <item xml:id="i-GRmbGav5iMTr4cVwiqEegE">
              Riksdagen tillkännager för regeringen som sin mening vad som
              anförs i motionen om att förklaring 17, gällande EG-rättens företräde
              framför medlemsländernas lagar och som nu är fogad till fördraget,
              bör avskrivas helt.
            </item>
            <item xml:id="i-XhhjukFDS26YXGem1j8BqN">
              Riksdagen tillkännager för regeringen som sin mening vad som
              anförs i motionen om att artikel 308, den s.k. flexibilitetsklausulen,
              ska tas bort eftersom den ger EU möjlighet att med enhällighet
              anta rättsakter på områden som inte angetts i fördraget och där
              EU i dag inte har makt.
            </item>
            <item xml:id="i-GTYrvXfagbAczxwx8wCSjV">
              Riksdagen tillkännager för regeringen som sin mening vad som
              anförs i motionen om att passerellerna ska tas bort eftersom dessa
              gör det möjligt för EU att övergå från mellanstatligt till överstatligt
              beslutsfattande.
            </item>
            <item xml:id="i-FHomAAtQArCs8vLvL3kTHx">
              Riksdagen tillkännager för regeringen som sin mening vad som
              anförs i motionen om att medborgarinitiativet borde vara mer kraftfullt.
            </item>
            <item xml:id="i-FsmEkKiL9k6jBwkyJdTUFe">
              Riksdagen tillkännager för regeringen som sin mening vad som
              anförs i motionen om att EU-parlamentets flyttcirkus ska upphöra
              och att parlamentet endast ska ha ett säte.
            </item>
            <item xml:id="i-4z9BzGAHnCUxFynhyft4mZ">
              Riksdagen tillkännager för regeringen som sin mening vad som
              anförs i motionen om att den öppna samordningsmetoden inte ska
              omformuleras till att bli en metod att försöka överta behörigheten
              från medlemsstaterna.
            </item>
            <item xml:id="i-6R76UHiHv8BNXcCqW5LEUy">
              Riksdagen tillkännager för regeringen som sin mening vad som
              anförs i motionen om att den svenska alliansfriheten urholkas
              med föreslagna skrivningar i Lissabon­fördraget.
            </item>
            <item xml:id="i-H4A7riqqYssNt2RzkDXfee">
              Riksdagen tillkännager för regeringen som sin mening vad som
              anförs i motionen om att varje enskilt medlemsland i EU själv
              ska förfoga över sitt försvar.
            </item>
            <item xml:id="i-WpFVGugc7moAGMoK1LgY3">
              Riksdagen tillkännager för regeringen som sin mening vad som
              anförs i motionen om att artikel 42.7 gällande ömsesidiga försvarsåtaganden
              bör utgå från Lissabon­fördraget.
            </item>
            <item xml:id="i-JeYxvUxZDmkVoUboU4osP3">
              Riksdagen tillkännager för regeringen som sin mening vad som
              anförs i motionen om artikel 42.3 bör tas bort så att det ska
              vara tillåtet för ett medlemsland i EU att militärt nedrusta.
            </item>
            <item xml:id="i-BXZSuQCz2sPp6od4EAa8ia">
              Riksdagen tillkännager för regeringen som sin mening vad som
              anförs i motionen om att EU inte borde ha någon solidaritetsklausul
              enligt artikel 222 där militära resurser ska tillhandahållas av
              medlemsstaterna.
            </item>
            <item xml:id="i-9e9MXLBK16BKgmKf1BWn9A">
              Riksdagen tillkännager för regeringen som sin mening vad som
              anförs i motionen om att vetorätten inom de s.k. rättsliga och
              inrikes frågorna ska vara kvar.
            </item>
            <item xml:id="i-WtowbWfCJxH6RD8cQzDVLB">
              Riksdagen tillkännager för regeringen som sin mening vad som
              anförs i motionen om att den fria rörligheten för personer i EU
              är viktig och bör utvidgas till hela Europa.
            </item>
            <item xml:id="i-BdovCJHqpn6x1JLer7nhaR">
              Riksdagen tillkännager för regeringen som sin mening vad som
              anförs i motionen om att polisiära frågor ska fortsätta vara en
              nationell angelägenhet.
            </item>
            <item xml:id="i-JL1mnh61VQtZ4Hi8XaHnTx">
              Riksdagen tillkännager för regeringen som sin mening vad som
              anförs i motionen om att EU:s polisbyrå inte ska ha operativa
              befogenheter i enskilda medlemsländer.
            </item>
            <item xml:id="i-2UhaXZj7AvC1TyTKug6N9x">
              Riksdagen tillkännager för regeringen som sin mening vad som
              anförs i motionen om att polissamarbete ska ske i mellanstatliga
              internationella samarbetsorgan, som t.ex. Interpol.
            </item>
            <item xml:id="i-X9T7Xwv4MfkJzjWDaci3op">
              Riksdagen tillkännager för regeringen som sin mening vad som
              anförs i motionen om att inte EU-harmonisera straffrätten.
            </item>
            <item xml:id="i-KKWCz9rPkybYhUAt3NGTy6">
              Riksdagen tillkännager för regeringen som sin mening vad som
              anförs i motionen om att inrättandet av en åklagarmyndighet i
              EU dels inte är sakligt befogat, dels är ett steg i riktning mot
              att göra EU till en stat och därför inte bör genomföras.
            </item>
            <item xml:id="i-JTUKQHGu5cbW9zUZ43xF1r">
              Riksdagen tillkännager för regeringen som sin mening vad som
              anförs i motionen om garantier för att säkerställa att den svenska
              modellen med kollektivavtals­lösningar inte ska kunna överprövas
              av EG-domstolen.
            </item>
            <item xml:id="i-CuWLWFmMLbcK16ECcWjXXs">
              Riksdagen tillkännager för regeringen som sin mening vad som
              anförs i motionen om att utländska företag som verkar i Sverige
              ska följa samma regler som svenska företag och att kollektivavtalen
              ska skyddas.
            </item>
            <item xml:id="i-LtiAZ7kziEV6PDTZHSfZTc">
              Riksdagen tillkännager för regeringen som sin mening vad som
              anförs i motionen om att EU inte ska få status som juridisk person.
            </item>
            <item xml:id="i-XHpxCrgrdymJWf4hHLgW3f">
              Riksdagen tillkännager för regeringen som sin mening vad som
              anförs i motionen om att de enskilda medlemsstaterna i EU ska
              ha rätt att föra en mer solidarisk och generös asyl- och invandringspolitik
              än den EU anger.
            </item>
            <item xml:id="i-FAyHyx31Zjm6Lyra1hz9F5">
              Riksdagen tillkännager för regeringen som sin mening vad som
              anförs i motionen om att regeringen måste verka med kraft, oavsett
              om EU-grundlagen antas eller inte, för att ge de nationella parlamenten
              rimliga möjligheter att utföra sina demokratiska kontrollfunktioner.
            </item>
            <item xml:id="i-H9VYrPmYvkX3L5i16BqQd3">
              Riksdagen tillkännager för regeringen som sin mening vad som
              anförs i motionen om att EU-anställda ska ha stärkt meddelarfrihet
              bl.a. för att våga avslöja bedrägerier och oegentligheter i EU-byråkratin.
            </item>
            <item xml:id="i-Q5Xvhw9aCPJQKU5JQvSdf6">
              Riksdagen tillkännager för regeringen som sin mening vad som
              anförs i motionen om att miljö- och klimatkraven bör höjas och
              tydliggöras för att på så sätt skapa reella politiska verktyg
              på EU-nivå i miljö- och klimatfrågorna.
            </item>
            <item xml:id="i-QMFZeWsTXfXSHaGRfE7BmE">
              Riksdagen tillkännager för regeringen som sin mening vad som
              anförs i motionen om att Lissabonfördraget borde innehålla en
              miljögaranti, dvs. rätten för ett medlemsland att införa strängare
              regler på miljöområdet.
            </item>
            <item xml:id="i-2U8FiEKGHdHbx92JS2Ngdt">
              Riksdagen tillkännager för regeringen som sin mening vad som
              anförs i motionen om att Euroatomfördraget bör strykas.
            </item>
            <item xml:id="i-5sQZxehz4vanbaa39pnJms">
              Riksdagen tillkännager för regeringen som sin mening vad som
              anförs i motionen om att ett protokoll om hållbar utveckling bör
              införas i EU-fördraget.
            </item>
            <item xml:id="i-MyAvuEC8mbETo43zGDV2Ad">
              Riksdagen tillkännager för regeringen som sin mening vad som
              anförs i motionen om att rymdpolitik inte ska överföras till EU
              och få en rättslig grund i artikel 172a i EUF-fördraget.
            </item>
            <item xml:id="i-7n91w2z7nGv7cgbEmPJwTJ">
              Riksdagen tillkännager för regeringen som sin mening vad som
              anförs i motionen om att Sverige ska ha ett juridiskt bindande
              undantag från det tredje steget i den ekonomiska monetära unionen,
              EMU.
            </item>
            <item xml:id="i-RiY4yTsiepFsdEVWMQpbzw">
              Riksdagen tillkännager för regeringen som sin mening vad som
              anförs i motionen om att Lissabonfördraget står i strid med Sveriges
              grundlag, regeringsformen 10:5 principerna för statskicket.
            </item>
            <item xml:id="i-MQMdf9fDyFcrjHbHYpr22D">
              Riksdagen beslutar att beslut gällande Lissabonfördraget ska
              ske i enlighet med grundlagsändringar, dvs. två riksdagsbeslut
              med mellanliggande val.
            </item>
            <item xml:id="i-EN2M1PTE2ahJvx16judXyR">
              Riksdagen tillkännager för regeringen som sin mening vad som
              anförs i motionen om att reflexionsgruppens mandat behöver klargöras
              och begränsas.
            </item>
            <item xml:id="i-NK4UKSL1rJTwD6cdr6dgVF">
              Riksdagen tillkännager för regeringen som sin mening vad som
              anförs i motionen om att en folkomröstning om Lissabonfördraget
              ska hållas i Sverige.
            </item>
            <item xml:id="i-GExiomAn4HWxpK9iuFJ7bM">
              Riksdagen avslår Lissabonfördraget om ändring av fördraget om
              Europeiska unionen och fördraget om upprättandet av Europeiska
              gemenskapen samt de protokoll som har förtecknats i slutakten
              till fördraget.
            </item>
            <item xml:id="i-BKja4s3ea8wX85m51FScTM">
              Riksdagen avslår regeringens förslag om ändring i lagen (1994:1500)
              med anledning av Sveriges anslutning till Europeiska unionen.
            </item>
          </list>
        </div>
        <div type="motContent">
          <head type="h1" xml:id="i-BsDWSVXprgMrG4EMgxKcPa">
            4 Bakgrund
          </head>
          <head type="h2" xml:id="i-7CLXy5sCGD9nLf81GpqMdk">
            4.1 EU:s framtidskonvent
          </head>
          <p xml:id="i-E9d6vV56UVfQdT9KQi5HKg">
            De senaste decennierna har de fördrag som reglerar hur EU styrs
            skrivits om ungefär en gång vart femte år. Varje förändring har
            inneburit att EU fått ytterligare makt över medlemsstaterna. 1986
            infördes majoritetsbeslut när det gällde den inre marknaden genom
            den s.k. enhetsakten. På ett toppmöte 1991 gjorde man upp om Maastrichtfördraget,
            som bland mycket annat innehöll beslutet om EMU och de första
            stegen för en utrikespolitik för EU. År 1997 kom Amsterdamfördraget
            och i december år 2000 Nicefördraget. Så fort en fördrags­ändring
            har trätt i kraft börjar man arbetet på nästa. Vid EU-toppmötet
            i Laeken 2001 diskuterade EU-ledarna hur medborgarna i EU:s medlemsländer
            skulle komma närmare EU, eftersom EU redan vid denna tidpunkt
            hade svårt att engagera vanliga människor. EU-ledarna beslöt därför
            att inkalla ett framtidskonvent.
          </p>
          <p xml:id="i-N14ChkLwHXUhLovbFpEUFF">
            Framtidskonventet bestod av representanter för medlemsländernas
            regeringar och parlament, EU-parlamentet och EU-kommissionen.
            Den svenska delegationen bestod av sex personer, dock ingen EU-kritiker.
            Till konventets ordförande valdes den f.d. franske presidenten
            Giscard dEstaing. En av de första sakerna han gjorde var att föreslå
            att EU borde byta namn till Europas förenta stater. Så blev det
            tack och lov inte, men konventet antog flera förslag som gick
            i denna riktning.
          </p>
          <p xml:id="i-NwCJa9T2zaKZT9RGbCKUjh">
            Framtidskonventet presenterade sitt förslag sommaren 2003 och
            det överlämnades då till EU-ländernas stats- och regeringschefer
            som slutförhandlade det. Det fanns en stor kritik i Sveriges riksdag
            mot många av förslagen, och den kritiken kom inte bara från EU-motståndare.
            Majoriteten i Sveriges riksdag uttalade sig t.ex. mot förslaget
            om att inrätta en EU-president, mot de s.k. passerellerna, mot
            att skriva in i fördraget att EG-rätten ska stå över svensk lag
            och mot att avskaffa principen om att varje land ska ha en EU-kommissionär.
            Dåvarande statsminister Göran Persson (s) lyckades dock inte få
            gehör för de svenska ståndpunkterna, och på EU-toppmötet den 18
            juni 2004 kom regeringscheferna överens om att EU-konstitutionen
            i princip skulle se ut som konventets förslag.
          </p>
          <p xml:id="i-KUuxUK4MigAb515ffHFK7W">
            Folkomröstningar genomfördes i Spanien, Luxemburg, Nederländerna
            och Frankrike och var också planerade på Irland, i Danmark, Estland,
            Tjeckien och Polen. I Storbritannien hade samtliga de tre stora
            partierna lovat en folkomröstning under föregående parlamentsval.
            I Sverige samlade den tvärpolitiska kampanjorganisationen Folkomröstning.nu
            in mer än 120 000 namn för en folkomröstning, men s-regeringen
            och de borgerliga partierna sade bestämt nej till en svensk folkomröstning.
          </p>
          <p xml:id="i-FzEsGH61LTgeSLmVrFyg4G">
            I folkomröstningarna i Spanien och i Luxemburg vann ja-sidan
            klart. I Frankrike och Nederländerna vann dock nej-sidan senvåren
            2005. Därmed hade EU-konstitutionen fallit eftersom alla länder
            måste vara överens. Samtidigt stod det klart att EU-konstitutionen
            sannolikt skulle falla i ytterligare länder, bl.a. i Storbritannien
            och Danmark.
          </p>
          <head type="h2" xml:id="i-BMFmsehfJbxk4obNXfrdYF">
            4.2 Tankepausen
          </head>
          <p xml:id="i-Q1ML3jkwUFfnfsAcn3f1JZ">
            Den traditionella EU-metoden när ett medlemsland har röstat nej
            till ett nytt EU-fördrag är att man väntar ungefär ett år och
            sedan utlyser en ny folkomröstning om ungefär samma sak. Det var
            den metod som tillämpades i Danmark 199293 och på Irland 20012002.
            Den här gången var det dock inga små länder som hade röstat nej.
            Frankrike och Nederländerna tillhör EU:s grundarländer och man
            kan inte vifta bort deras folkviljor hur som helst, trodde många.
          </p>
          <p xml:id="i-WEge3VoRBWKGHPoyvFXAgY">
            EU:s ledare utlyste då en tankepaus, som varade från juni 2005
            till våren 2007. Det var dock betydligt mer paus än tanke. Vad
            man definitivt inte gjorde under pausen var att tänka efter vad
            det var som var fel med EU-konstitutionen och hur man skulle kunna
            göra EU bättre. I stället verkade den mesta tiden gå åt att fundera
            på hur man skulle kunna få EU-ländernas medborgare att gå med
            på samma förslag som redan förkastats.
          </p>
          <head type="h2" xml:id="i-CzqKtmWz46GEbqQc5wph4a">
            4.3 Svenska regeringen passiv i förhandlingarna
          </head>
          <p xml:id="i-URv7yG1Sro2XgYeLJdtrau">
            Det tyska ordförandeskapet med Tysklands förbundskansler Angela
            Merkel i spetsen bestämde sig för att väcka liv i EU-konstitutionen
            igen våren 2007. EU-toppmötet i juni 2007 beslutade att utlysa
            en ny regeringskonferens för att skriva om EU-konstitutionen,
            och redan här drogs riktlinjerna upp ändra så lite så möjligt.
          </p>
          <p xml:id="i-X9yNwWLC5qYgGgLkZUSxdE">
            Den svenska regeringen har hela tiden fört en ytterst passiv
            linje i dessa förhandlingar och arbetat för att så lite som möjligt
            skulle förändras. Den linjen har i stort sett varit framgångsrik,
            vilket Miljöpartiet beklagar. Som en skarp kontrast till den borgerliga
            regeringen har Miljöpartiet drivit att regeringen skulle ta tillfället
            i akt att försöka genomföra förbättringar av förslaget. Vi har
            bl.a. föreslagit att regeringen skulle driva de krav som riksdagen
            ställde när förslaget ursprungligen förhandlades fram. Det gäller
            t.ex. motstånd mot EU-president och att medlemsländerna även i
            fortsättningen ska vara garanterade en EU-kommissionär.
          </p>
          <p xml:id="i-Q9o1Xvom97ZNfmEMPH8ns3">
            Sveriges EU-minister Cecilia Malmström gav uttryck för liknande
            åsikter, fast det var innan hon blev EU-minister. I Expressen
            den 8 oktober 2003 skrev hon att varje land bör även fortsättningsvis
            ha varsin kommissionär. Likaså är förslaget med en EU-president
            olyckligt. Centerpartiet argumenterar ofta för ett smalare men
            vassare EU, vilket borde betyda att man vill ha mindre centralmakt.
            Men sedan Malmström blev minister och Centern är med i regeringen
            låter det annorlunda.
          </p>
          <p xml:id="i-EBTa5iyqi3nhdigFNJrvLg">
            Den borgerliga regeringen har inte velat driva några krav på
            förbättringar öve huvud taget. Regeringen motiverar sin passiva
            politik med att den är rädd att den kompromiss om EU-konstitutionen
            som EU:s ledare enades om i juni 2004 skulle falla samman om man
            började diskutera förbättringar. Den svenska regeringen vill alltså
            att EU ska möta kritiken mot EU genom att komma tillbaka med samma
            förslag en gång till.
          </p>
          <p xml:id="i-9Xuv2tGAy7a9W6zZo47Wsa">
            Miljöpartiet tror att det är helt fel strategi. EU borde ta tillfället
            i akt och genomföra ordentliga förändringar av fördraget som bättre
            lever upp till medborgarnas förväntningar på EU och vad EU ska
            syssla med. Miljöpartiet har förutom de institutionella ändringarna
            som nämnts ovan också krävt tydliga förbättringar med miljö- och
            klimatskrivningar i fördraget, som införandet av en miljögaranti
            och att EU ska få mindre att säga till om, t.ex. inom jordbrukspolitiken.
          </p>
          <p xml:id="i-JArXNwWC3Buvp3Ew6ke12Q">
            Men det är inte bara den borgerliga regeringen som är passiv.
            Vid ett möte mellan de fyra borgerliga partiledarna och Socialdemokraternas
            ledare Mona Sahlin den 26 april 2007 kom de överens över partigränserna
            om linjen att inget väsentligt ska förändras i EU-konstitutionen.
            Till detta möte var varken Miljöpartiet eller Vänsterpartiet inbjudna.
            Dock öppnade de fem partiledarna för att EU skulle passa på att
            ta in konkreta skrivningar om klimatet och miljön (TT, 26 april
            2007). En månad senare hade de konkreta klimatskrivningarna som
            Sverige skulle driva i EU ändats till en text om klimatet förutsatt
            att den inte ger EU ytterligare befogenheter (refererat på Europa­portalen
            den 30 maj 2007). Huvudlinjen inför det kommande EU-toppmötet
            blev i stället från den borgerliga regeringen och Socialdemokraterna:
            gör inget.
          </p>
          <head type="h2" xml:id="i-PuQsAtBP3cnq87Vo92YhYL">
            4.4 Den omdöpta EU-konstitutionen, Lissabonfördraget
          </head>
          <p xml:id="i-9N9fKPtVDjpQECPMa7jJvC">
            EU-toppmötet i juni 2007 lade fast huvudlinjerna. Det beslutade
            att man skulle behålla den gamla fördragsstrukturen som innebär
            att EU styrs av två huvudfördrag: Romfördraget och EU-fördraget.
            Tanken tidigare med EU-konstitutionen var att de skulle slås samman
            till en enda text, av vilken man dessutom skulle göra omfattande
            förändringar. Det nya upplägget blev i stället att Lissabonfördraget
            blir ett ändrings­fördrag, vilket innebär att de förändringar
            som föreslogs i EU-konstitutionen skrivs in i Romfördraget och
            EU-fördraget var för sig.
          </p>
          <p xml:id="i-62uUogckPu78iULKht1G9S">
            Poängen med att möblera om bland paragraferna och ändra fördragsstrukturen
            på detta sätt var att möjliggöra för regeringarna i länder som
            Nederländerna och Storbritannien att säga att de har övergett
            idén om en EU-konstitution och att det därför inte behövdes någon
            nationell folkomröstning. I stället återfanns det mesta av EU-konstitutionens
            innehåll som ändringsförslag i de tidigare fördragen och som har
            getts samlingsnamnet Lissabonfördraget. Den brittiska tankesmedjan
            Open Europe har jämfört Lissabonfördraget paragraf för paragraf
            och kommit fram till att innehållet till 96 % är identiskt med
            EU-konstitutionen. Danmarks premiärminister Anders Fogh Rasmussen
            instämmer i detta då han i Jyllands-Posten den 25 juni 2007 säger:
            The good thing is that all the symbolic elements are gone, and
            that which really matters the core is left.
          </p>
          <p xml:id="i-K3Q838iRfSeG6UCWbYRymo">
            Det övergripande målet under EU-ledarnas tankepaus var uppenbarligen
            inte ett försök att fundera på varför tidigare förslag inte var
            bra och använda tiden till skapa något nytt och bättre. Nej, syftet
            var i stället att försöka undvika nationella folk­omröstningar
            som slutar med ett nej från folket. För EU:s ledare är det viktigare
            att försöka få igenom EU-konstitutionens innehåll än att lyssna
            på sina folk.
          </p>
          <head type="h2" xml:id="i-FMkeJdTfFpAoNWfpJMyfaz">
            4.5 Irländska folket röstar nej
          </head>
          <p xml:id="i-E2eiP1WxHp4KStMth4cAAb">
            Irland har som enda land genomfört en folkomröstning om Lissabonfördaget.
            Grund­lagen på Irland är nämligen solklar på denna punkt, när
            det gäller överföring av makt till EU. Den 13 juni 2008 röstade
            53 % av det irländska folket nej till Lissabon­fördraget, medan
            47 % röstade ja. Valdeltagandet var förhållandevis högt, för att
            vara folkomröstningar på Irland, 53 %.
          </p>
          <p xml:id="i-TQxesLU2vRtd46geFsotkk">
            Frågor som låg till grund för många att rösta nej och som debatterades
            livligt var arbetsrätten med anledning av Lavaldomen, små staters
            inflytande i EU och antalet EU-kommissionärer.
          </p>
          <p xml:id="i-2T6KP1rfdx88T5qeZYk1Xy">
            Till skillnad från när Holland och Frankrike röstade nej till
            fördraget beslutade sig EU-ledarna för att inte avbryta processen
            med att godkänna Lissabonfördraget i andra länder. Detta trots
            att dagens fördrag är mycket tydligt att om alla fördragsändringar
            ska godkännas av samtliga länder, och eftersom Irland nu sagt
            nej borde hela Lissabonfördraget ha fallit.
          </p>
          <p xml:id="i-HCfRndpmX8XYVSW6YKeyFL">
            Frankrikes president Nicolas Sarkozy Frankrike är andra halvåret
            EU:s ordförande­land sade efter Irlands nej att Irland måste genomföra
            en andra folkomröstning för att få rätt svar, dvs. ett ja till
            Lissabonfördraget. Detta visar på ett tydligt sätt hur EU:s ledare
            ser på folkets röst och på de spelregler man själv skapat, dvs.
            att alla länder måste vara överens för att ändra i fördraget.
          </p>
          <p xml:id="i-DaaGfbBu9EFU2JSEX1j8Pg">
            EU-ledarnas tidtabell var att Lissbonfördraget skulle kunna träda
            i kraft i januari 2009, i god tid före valet till EU-parlamentet
            i början av juni 2009 och när den nya EU-kommissionen väljs hösten
            2009. Det står alltmer klart att det är en omöjlighet.
          </p>
          <head type="h1" xml:id="i-D1AAwK99SNUhxmXuri6xf7">
            5 Institutionella förändringar
          </head>
          <head type="h2" xml:id="i-7ZVQVpHzyYy5Qapu15EoCL">
            5.1 Röstviktningssystemet
          </head>
          <p xml:id="i-RKZkRePgu4Ghs63PkZ2bCF">
            EU:s ministerråd består av en minister från varje land inom det
            politikområde som ska avhandlas. När EU:s ministerråd ska rösta
            om förslag, där de fattar beslut med kvalificerad majoritet, har
            medlemsländerna olika antal röster per land. Stora länder har
            redan i dag fler röster än små länder. Tyskland, Frankrike, Italien
            och Storbritannien har 29 röster var. Sverige har 10 röster, vilket
            är ca 3 % av rösterna. För att man ska kunna fatta ett beslut
            krävs att ett förslag får minst 255 röster av 345, vilket motsvarar
            ca 74 %. Förutom kravet på en kvalificerad majoritet av rösterna
            krävs även att en majoritet av medlemsländerna stöder förslaget.
          </p>
          <p xml:id="i-ARL1B5UAfnvuQVhpuUrpeG">
            Dagens system är tänkt att ersättas med ett nytt system av dubbla
            majoriteter, enligt vilket det krävs stöd av 55 % av medlemsstaterna
            vilka ska representera minst 65 % av befolkningen för att ett
            beslut ska kunna fattas. Det innebär att ländernas röstvikt blir
            proportionell mot deras befolkning, vilket kommer att gynna de
            stora länderna. Det faktum att gränsen dessutom sänks från 74
            % till 65 % innebär också att det blir lättare att hitta en beslutande
            majoritet och köra över de länder som är emot ett förslag. Sveriges
            befolkning är strax under 2 % av EU:s som helhet, och det innebär
            alltså att vår röststyrka minskar. Sammantaget innebär förändringarna
            att Sveriges förmåga att stoppa nya EU-lagar blir mindre.
          </p>
          <p xml:id="i-V7Ycnxbm81N6w26unburWc">
            Under EU-toppmötet i juni 2007 drev Polen igenom en kompromiss
            där den nya röstviktningen inte kommer att införas förrän år 2014.
            Om något land kräver röstning enligt det nuvarande systemet efter
            år 2014, så blir det så fram till 2017.
          </p>
          <p xml:id="i-BZhagSnenGuEpAMyhWFGfy">
            Med det nya förslaget till röstregler får de fyra största länderna
            Tyskland, Frankrike, Italien och Storbritannien tillsammans över
            53 % av rösterna. Det finns en klar risk att de fyra stora länderna
            helt kommer att dominera beslutsfattandet. Detta kommer att få
            stor inverkan på förhandlingsmönstren, vilket troligen leder till
            att små länder, som Sverige, löper risk att marginaliseras.
          </p>
          <p xml:id="i-82U7JaBJfsKSvGbgXjp4Pc">
            För Sveriges del innebär förslaget att vår förmåga att stoppa
            beslut i ministerrådet mer än halveras. I dag har den svenska
            regeringen en niondel av de röster som krävs för att förhindra
            ett dåligt beslut; med det nya förslaget skulle vi bara ha en
            nittondel.
          </p>
          <p xml:id="i-95bjRhUE5DZsSQJRLjtAkv">
            Det påstås ofta att det är nödvändigt att förändra röstviktningen
            i EU för att EU ska kunna fungera, inte minst om fler länder blir
            medlemmar i EU. Den faktiska grunden för sådana påståenden är
            dock svag. Det finns ingenting som tyder på att de stora länderna
            missgynnas eller att den nuvarande röstviktningen leder till svårigheter
            att fatta beslut undersökningar har visat att mängden ny EU-lagstiftning
            faktiskt har ökat med 25 % sedan EU:s stora utvidgning med tio
            nya medlemsländer 2004. Vi noterar också att det faktum att den
            nya EU-grundlagen skjuter upp införandet av det nya beslutssystemet
            ända till år 2017 innebär ett tyst erkännande av att förändringen
            faktiskt inte är nödvändig för att EU ska kunna fungera.
          </p>
          <p xml:id="i-KboFd9EUzqzBR2bDRqSPPC">
            Miljöpartiet känner ingen större kärlek för dagens röstsystem
            i EU, men vi anser att de små ländernas röst måste värnas. Det
            är huvudförklaringen till att vi förkastar det nya förslaget på
            röstregler i EU.
          </p>
          <head type="h2" xml:id="i-TGs9QipgWH5Sh7FTC23NF3">
            5.2 Principen om en EU-kommissionär per land avskaffas
          </head>
          <p xml:id="i-D4kUEokkNxBEqXobKwUrfb">
            I dag har varje medlemsland rätt till en ledamot i EU-kommissionen.
            Den nya EU-grund­lagen innebär att den rätten försvinner och ersätts
            med ett rotationssystem. Från och med år 2014 kommer bara två
            tredjedelar av länderna ha en ledamot i EU-kommissionen samtidigt.
            Detta sägs göra EU-kommissionen effektivare, men kommer också
            att undergräva legitimiteten i dess beslut. Den svenska EU-kommissionären
            Margot Wallström har t.ex. gått ut och sagt att hon skulle föredra
            att varje land har en egen EU-kommissionär. Enligt Wallström har
            också de farhågor som fanns före utvidgningen av EU med tio nya
            länder 2004 om att en EU-kommission med 27 ledamöter skulle bli
            för stor för att fungera kommit på skam och arbetet har i stället
            blivit effektivare.
          </p>
          <p xml:id="i-C8y3CykuVvsCDCKzhqaR2d">
            Miljöpartiet anser att varje land ska ha en egen EU-kommissionär,
            och vi ser därför Lissabonfördraget som en klar försämring på
            den här punkten. Enligt fördraget representerar inte EU-kommissionärerna
            sina hemländer utan EU som helhet, men i praktiken spelar EU-kommissionärerna
            en viktig informell roll för att deras hemländers perspektiv ska
            komma fram i systemet. Det är därför som frågan anses så viktig.
          </p>
          <p xml:id="i-QgpBciHe5Zi8oTJS4j1ZuM">
            Förslaget kan innebära att EU:s beslutsprocess försämras. Risken
            finns att de länder som saknar fullvärdiga EU-kommissionärer får
            mindre tyngd och sämre möjligheter att få in sina perspektiv i
            processen. Denna risk är större för de små medlemsstaterna än
            för de stora, eftersom de stora ländernas tyngd i ministerrådet
            gör att det alltid kommer att tas hänsyn till dem ändå.
          </p>
          <head type="h2" xml:id="i-4KGAs2SQdgbe25ZEfanx5j">
            5.3 Det blir en EU-president
          </head>
          <p xml:id="i-AE68Z7e72eYiUciFLVkxRF">
            Den nya EU-grundlagen föreslår att det roterande ordförandeskapet
            i Europeiska rådet ska ersättas med en vald ordförande, en slags
            EU-president, som ska väljas för en period av två och ett halvt
            år och kunna omväljas en gång. Ordföranden ska dessutom väljas
            med kvalificerad majoritet, vilket betyder att de stora medlemsländerna
            får ett mycket stort inflytande över valet. Samtliga partier i
            Sveriges riksdag, utom Social­demokraterna, röstade emot detta
            förslag när det behandlades i riksdagen 2003.
          </p>
          <p xml:id="i-BQy8mxhwtdUa8rLXGFvWnh">
            Om Lissabonfördraget godkänns kommer statsminister Fredrik Reinfeldt
            (m) inte att bli EU-ordförande under det svenska ordförandeskapet
            i EU andra halvåret 2009. En viss form av rotationssystemet kommer
            dock att finnas kvar, inte minst för att de nationella regeringarna
            ska kunna genomföra ett halvårs PR-övning även i framtiden. Det
            betyder att svenskar kommer att få leda ett antal möten under
            det svenska ordförandeskapet hösten 2009, men att en mycket stor
            del av den makt som i dag ligger i ordförandeskapet kommer att
            överföras till EU-presidenten. Förslaget om en EU-president stärker
            de stora ländernas makt i EU, då uppdraget väljs med kvalificerad
            majoritet.
          </p>
          <p xml:id="i-HH2svuPsezfH6pPNMTZ1wn">
            Enligt förslaget kan uppdraget som EU-president kombineras med
            uppdraget som ordförande för EU-kommissionen. Det är två helt
            olika roller och det skulle givetvis innebära en mycket stark
            maktkoncentration. Miljöpartiet tror inte att det är bra för EU
            med denna maktkoncentration.
          </p>
          <head type="h2" xml:id="i-Ktp7rXoEJiNo8vmJuHWnvZ">
            5.4 EU-kommissionen går mot att bli en EU-regering
          </head>
          <p xml:id="i-GsDGLyzvG4Dj8kja4DLXyt">
            Enligt förslaget till ny EU-grundlag får också EU-kommissionens
            ordförande en starkare ställning, som alltmer påminner om en premiärministers.
            I framtiden kommer EU-kommissionens ordförande att väljas av EU-parlamentet,
            efter förslag från Europeiska rådet. Rådet ska ta hänsyn till
            valen till EU-parlamentet och ägna sig åt lämpligt samråd innan
            de lägger fram sitt förslag som det ska fatta med kvalificerad
            majoritet. Om rådets förslag inte godtas av EU-parlamentet ska
            det lägga fram ett nytt förslag inom en månad. Förändringarna
            innebär en maktförskjutning till EU-parlamentets sida. Risken
            är också att EU-kommissionens ordförande i framtiden inte kommer
            att vara en oavhängig representant med uppdrag att arbeta för
            EU:s bästa som helhet, utan i stället vara beroende av den politiska
            majoriteten i EU-parlamentet.
          </p>
          <p xml:id="i-U5ac6oynzNUr6yRdqSVj8g">
            Det blir också tydligare att det är ordföranden som väljer EU-kom­missio­närerna.
            Ett medlemsland ska ta fram tre förslag på lämpliga kandidater,
            från vilka ordföranden kan välja fritt. Ordföranden får också
            en utökad rätt att avsätta en enskild EU-kommissionär.
          </p>
          <p xml:id="i-W6tnfLB64C7shgQJHmFsHi">
            EU tar i och med det här förslaget ett steg mot att omvandla
            EU-kommissionen till en europeisk regering. Frågan är dock om
            vi verkligen vill ha en utveckling mot parlamentarism inom EU?
            Parlamentarism är ett bra system för att organisera demokratin
            i ett land, men det är inte ett bra system för ett internationellt
            samarbete. Det låga valdeltagandet i valet till EU-parlamentet
            visar med all önskvärd tydlighet att folket inte efterfrågar parlamentarism
            på EU-nivå och att problemet med det demokratiska underskottet
            i EU inte kan lösas på detta sätt.
          </p>
          <head type="h2" xml:id="i-NiBtqm3UTuMm26jrsqFY3E">
            5.5 Utrikesministern
          </head>
          <p xml:id="i-HZnuXwKzWYyK1vbseaEGtr">
            Den nya EU-grundlagen föreslår att EU ska få en utrikesminister
            som ska leda unionens utrikes- och säkerhetspolitik. Fast EU väljer
            att kalla posten unionens höga representant för utrikes- och säkerhetspolitik.
            Befogenheterna har inte på något sätt förändrats sedan EU-konstitutionsförslaget
            utan det är fortfarande en utrikesminister det är fråga om.
          </p>
          <p xml:id="i-8WbFbRZHnzb9Ri1Wy2BzLH">
            Utrikesministern föreslås ha ett mycket brett mandat. Han/hon
            ska både utforma förslag och verkställa politiken. Han/hon ska
            också vara inblandad i EU:s strukturerade militärarbete. På en
            och samma gång ska han/hon vara vice ordförande i EU-kommissionen
            och ordförande för rådet för EU:s utrikesministrar, den s.k. dubbelhattningen.
            Denna roll innebär en stark maktkoncentration och kan leda till
            intressekonflikter.
          </p>
          <p xml:id="i-TvGwzk7HQGeRXuoPV4XMGn">
            Syftet är givetvis att utveckla en utrikespolitik för hela EU.
            Den nya grundlagen är mycket tydlig. Enligt EU-fördragets artikel
            24.3 ska medlemsstaterna aktivt och förbehållslöst stödja unionens
            utrikespolitik i en anda av lojalitet och gemensam solidaritet.
            Enligt artikel 24.2 ska EU utforma och genomföra en gemensam utrikes-
            och säkerhetspolitik som grundas på en utveckling av medlemsstaternas
            ömsesidiga politiska solidaritet, på en identifiering av frågor
            av allmänt intresse och på förverkligandet av en ständigt ökande
            grad av samstämmighet i medlemsstaternas åtgärder.
          </p>
          <p xml:id="i-SMW5QPSkJRqcKVV5Ue7xi">
            Det är inte ett självändamål att institutionalisera och styra
            utrikespolitiken för EU:s i dag 27 sinsemellan ofta mycket olika
            medlemsländer. Här, som så ofta annars, menar vi att mångfald
            kan vara en fördel. Det är bra att länder kan agera olika och
            det är bra att ländernas folkvilja kan få genomslag i politiken.
          </p>
          <p xml:id="i-6xaarRhp84aLsXQeULDU4B">
            EU anser att det är en fördel om medlemsländerna talar med en
            röst. Från Miljöpartiets sida tycker vi att det är betydligt viktigare
            vad länderna säger än att de säger samma sak. När EU-länderna
            ska ena sig om en linje blir den gemensamma åsikten ofta otydlig
            och luddig. EU:s obegripliga politik gentemot Palestina 2006/07
            där man förespråkar demokratiska val samtidigt som man bojkottade
            valets vinnare är ett avskräckande exempel.
          </p>
          <p xml:id="i-FSzvwqENcPepnfX6vd6brV">
            Det hade inte varit till någon fördel för världsfreden om EU
            hade samlat sig kring en utslätad kompromisslinje inför USA:s
            angreppskrig mot Irak 2003. Som det nu blev kunde Tyskland och
            Frankrike ta ställning mot kriget, vilket troligen bidrog till
            att också vända världsopinionen mot kriget. Om EU hade talat med
            en röst är risken stor att de hade tvingats vara tysta.
          </p>
          <p xml:id="i-XkBTYB1mL1u85FJfNjWdJo">
            Miljöpartiet är ingen motståndare till samverkan på det utrikespolitiska
            området, men vi ser inte enhetligheten som ett självändamål. Inrättandet
            av en utrikesminister på EU-nivå är ett tydligt och viktigt steg
            mot förverkligandet av en utrikespolitik för EU, vilket vi motsätter
            oss. Man måste fråga sig vilken linje en utrikesminister i EU
            ska driva vid en ny kris mellan länderna i EU av den typ Irakkriget
            gav upphov till? Den frågan har fortfarande inte fått något tydligt
            svar.
          </p>
          <head type="h2" xml:id="i-NnMiMzp4vYdemJgisyYbY1">
            5.6 De nationella parlamentens roll
          </head>
          <p xml:id="i-FcS3X7bTmrmYTegtkzocBt">
            En nyhet med Lissabonfördraget som Miljöpartiet välkomnar är
            att de nationella parlamenten kommer att få de nya lagförslagen
            och pröva dem mot subsidiaritets­principen, dock inte mot hela
            det politiska innehållet i lagförslaget. Om man anser att lagförslaget
            bryter mot subsidiaritetsprincipen kommer parlamenten att ha möjlighet
            att protestera. I debatten kallas detta ibland att vifta med gult
            kort. Förslaget är att om en tredjedel av medlemsländernas parlament
            protesterar mot en lag inom åtta veckor från att den blivit föreslagen,
            måste EU-kommissionen motivera sig om den inte väljer att ändra
            eller dra tillbaka sitt förslag.
          </p>
          <p xml:id="i-QVkE8vtE5Et5fGVojMuCP4">
            Det här förslaget är positivt eftersom det skapar en möjlighet
            för de nationella parlamenten att bli mer delaktiga, men det ska
            också understrykas att det är närmast löjeväckande svagt eftersom
            det enbart avser en prövning av subsidiaritetsprincipen. Kraven
            för att EU-kommissionen ska tvingas tänka en gång till på ett
            förslag är också alldeles för höga. Miljöpartiet förespråkar i
            stället, i likhet med riksdagens f.d. talman, Björn von Sydow,
            att ett förslag automatiskt ska falla om en tredjedel av de nationella
            parlamenten protesterar.
          </p>
          <p xml:id="i-PdAhVLagyDyvWsynppeyqN">
            De nationella parlamenten får också en möjlighet att begära att
            EU:s domstol prövar frågan om subsidiaritetsprincipen har åsidosatts
            i redan gällande lagstiftning. Subsidiaritetsprincipen inom EU
            har hittills varit mycket omtalad, men sällan eller aldrig tillämpats,
            och EU:s domstol har en lång historia av att verka i centraliserande
            riktning. Möjligheten att väcka talan för de nationella parlamenten
            är därför ett steg åt rätt håll.
          </p>
          <p xml:id="i-if8kWy5XMLjZTD2krkegE">
            Såväl det ökade inslaget av majoritetsbeslut i EU som en förstärkning
            av EU-parlamentets roll, som Lissabonfördraget innebär, leder
            till, som Svenska institutet för europapolitiska studier anger
            i sitt remissvar, en försvagning av de nationella parlamentens
            roll. Vi anser att det är olyckligt att de nationella parlamenten
            försvagas ytterligare när det gäller framtagande av EU-lagar etc.
            Många hävdar att detta uppvägs av att EU-parlamentet får ökad
            makt, men det är inte sant. Jämför t.ex. med att varje svensk
            riksdagsledamot representerar ca 26 000 invånare medan EU-parlamentarikerna
            enligt Lissabonfördraget representerar ca 660 000 invånare. Avståndet
            mellan folket och de folkvalda är därmed oerhört stort i EU-sammanhang.
            Bäst är därför att de nationella parlamenten har stort inflytande
            över lagstiftningen och att det sker en begränsning av antalet
            frågor som avgörs på EU-nivå (mer om detta på andra ställen i
            motionen).
          </p>
          <head type="h2" xml:id="i-36GkEPZ75jmT7Tn8vzW7TR">
            5.7 EG-rättens företräde
          </head>
          <p xml:id="i-G7AGgZarxq63fy7y5QqprK">
            Det gamla förslaget till EU-konstitution innehöll en helt ny
            paragraf som fastslog EG-rättens företräde framför medlemsländernas
            lagar. Den paragrafen finns inte med i den nya EU-grundlagen.
            Det tycker Miljöpartiet är bra.
          </p>
          <p xml:id="i-FJqZZEqmiXadBUomARY8wG">
            Det har hävdats att det inte spelar någon roll om man skriver
            in detta i fördraget eller inte, eftersom EG-rätten redan har
            företräde i praktiken. Det stämmer dock inte helt. Det finns sedan
            länge en praxis i EG-domstolen om att EU:s lagar står över medlems­staternas,
            men den har aldrig varit fördragsfäst och den har kunnat vägas
            mot andra omständigheter. EG-domstolen har t.ex. hittills accepterat
            det svenska System­bolagets försäljningsmonopol, trots att det
            är ganska tveksamt enligt EG-rätten. Om det skrivits in i fördraget
            att EG-rätten står över medlemsländernas lagar hade dess företräde
            blivit principiellt och rättsläget hade förändrats.
          </p>
          <p xml:id="i-GEb87RNdd3Z7dkd95KPERd">
            Även om det alltså inte skrivs in i fördraget ska det uppmärksammas
            att det finns med i förklaring nr 17, som är fogad till fördraget.
            Exakt vilken status denna förklaring kommer att ha framöver är
            lite oklart. Vi menar att det bästa hade varit att inte alls ha
            med den i någon förklaring som är fogad till fördraget för att
            på detta sätt helt avskriva de tankar som finns i företrädesrätten.
          </p>
          <head type="h2" xml:id="i-VUBy3FYzzugA6pZ9GPDEoZ">
            5.8 Flexibilitetsklausul
          </head>
          <p xml:id="i-5zNECQF2Wv1BWqhqDbZSUA">
            Artikel 308 i EUF-fördraget innebär att tillämpningsområdet för
            flexibilitetsklausulen utvidgas och förutsätter att viss beslutanderätt
            förs över till unionen (avsnitt 7.2.3 i propositionen). EU får
            därmed möjlighet att med enhällighet anta rättsakter på områden
            som inte tydligt angetts i fördraget. Detta innebär att det är
            EU som avgör vad EU ska ha makt att besluta, med argumentet att
            så länge det rör sig om att inom ramen för den inre marknadens
            ram förverkliga något av EU:s mål. EU får därmed kompetens att
            åta sig nya kompetenser, s.k. kompetenskompetens. Denna gummiparagraf
            har tidigare funnits inom de delar av EU som brukar beskrivas
            som första pelaren, men utvidgas nu till att gälla näst intill
            hela EU eftersom enda undantaget gäller EU:s utrikes- och säkerhetspolitik
            (GUSP:en).
          </p>
          <p xml:id="i-FCiECtR7kdRHytUiPqcUE">
            Kammarrätten i Stockholm skriver i sitt remissvar att man ser
            bestämmelser i Lissabon­fördraget om flexibilitetsklausulen som
            problematisk med hänsyn till frågan om var gränsen går för unionens
            kompetens. Miljöpartiet anser att flexibilitetsklausulen kan anses
            bryta mot principerna för Sveriges statsskick och därmed regeringsformens
            10 kap. 5 §. Detta eftersom det handlar om maktöverföring från
            det nationella parlamentet till EU.
          </p>
          <head type="h2" xml:id="i-54J2LtoTXBn55ZHj8FXfaK">
            5.9 Passerellerna
          </head>
          <p xml:id="i-6F6tRzM81rQDc7AStSmmGL">
            Den nya EU-grundlagen innehåller också ett antal s.k. passereller
            som regleras i EU-fördragets nya artiklar 48.6 och 48.7. Passerell
            är ett franskt ord som betyder gångbro, och de innebär att Europeiska
            rådet med enhällighet kan besluta om att avskaffa vetorätten och
            gå över till beslut med kvalificerad majoritet på områden där
            fördraget kräver enhällighet. Regeringen väljer att kalla detta
            former för ett förenklat ändringsförfarande, vilket får anses
            vara en klart förskönande omskrivning av artiklarnas innehåll.
          </p>
          <p xml:id="i-zxAF4mbB8fMKohGc8mT8U">
            Riksorganisationen Verdandi har i sitt remissvar anfört att man
            ser det som ett allvarligt problem och en utmaning mot EU:s folkliga
            förankring samt grundläggande demokratiska principer, vilket Miljöpartiet
            kan instämma i. Anledningen är att förfarandet inte klart och
            tydligt är analyserat. Kammarrätten i Stockholm slår fast i sitt
            remissvar att det kan ifrågasättas om den föreslagna ordningen
            (=passerellerna, vår not) innebär att formuleringen i RF 1:1 att
            all makt utgår ifrån folket fortfarande kan anses helt rättvisande.
            Kammarrätten i Stockholm påpekar vidare att det kan tolkas som
            att en väg öppnas för grundläggande förändringar i fördragen utan
            att gå vägen över ratifikation i de nationella parlamenten. Slutsatsen
            av detta blir givetvis att de nationella parlamenten får minskad
            makt, och därmed reduceras väljarnas inflytande ytterligare.
          </p>
          <p xml:id="i-ToKveMu74G18kj5cHDyMKP">
            De nationella parlamenten har visserligen sex månader på sig
            att lägga in ett veto, men om de inte gör detta förändras fördraget
            utan att ändringen behöver ratificeras, dvs. godkännas, av medlemsstaternas
            nationella parlament. Det betyder att det blir betydligt lättare
            i framtiden att flytta mer makt till EU. Uppsala universitet skriver
            i sitt remissvar att passerellerna är ett principiellt avsteg
            från den folkrättsliga utgångs­punkten att varje fördragsändring
            kräver en fullständig förhandlingsomgång och uttryckligt godkännande
            enligt nationella, konstitutionella regler (vanligen ratifikation).
            Man skriver vidare att ur ett konstitutionellt perspektiv är det
            fråga om en centralisering av makten över fördragen. Det är därför
            enligt Miljöpartiet oerhört allvarligt att så liten uppmärksamhet
            har riktats på denna fråga.
          </p>
          <p xml:id="i-W9nYiHQcJKAMe5iLDrLwd6">
            Passerellerna gör det möjligt för EU att övergå från mellanstatligt
            till överstatligt beslutsfattande. Passerellerna innebär, precis
            som i fallet med flexibilitetsklausulen, att EU tillskansar sig
            kompetenskompetens. Miljöpartiet anser att passerellerna kan anses
            bryta mot det svenska statsskickets grunder. Detta bör ges regeringen
            till känna.
          </p>
          <head type="h2" xml:id="i-T9jmCX6WjU97cW3vxoqTZ6">
            5.10 Äntligen en utträdesparagraf
          </head>
          <p xml:id="i-Kx5XPL2phWQewFsmbnZWgC">
            En av de få saker som Miljöpartiet uppskattar med Lissabonfördraget
            är införandet av en utträdesparagraf (artikel 50). Det är bra
            att det tydliggörs att ett land har rätt att lämna EU, och det
            är också bra att det skapas en tydlig procedur för hur förhandlingarna
            om detta ska gå till.
          </p>
          <head type="h2" xml:id="i-DSxPf3Vb5G1Tasf8PiYPSB">
            5.11 Medborgarinitiativet borde vara kraftfullare
          </head>
          <p xml:id="i-KWSqvhcZTM7K9xbKKc5gsY">
            Den nya bestämmelsen om medborgarinitiativ i artikel 11.4 är
            i grunden ett positivt förslag, men det riskerar att bli tandlöst
            i praktiken. Förslaget innebär att man ska samla in minst en miljon
            namnunderskrifter för att uppmana EU-kommissionen att anta/förkasta
            en rättsakt EU har befogenhet om. Det är dock bara fråga om en
            uppmaning, och varken EU-kommissionen eller EU-parlamentet behöver
            vidta någon åtgärd. Miljöpartiet hade gärna sett att det krävts
            färre än en miljon namnunderskrifter. Det påminner om reglerna
            för namninsamlingar vid kommunala folkomröstningar i Sverige,
            men i svenska kommuner måste de folkvalda i alla fall rösta om
            förslaget om man samlat in 5 % av kommunmedborgarnas namnunderskrifter.
            Visserligen röstar kommunfullmäktige nästan alltid nej, men de
            folkvalda måste i alla fall uttrycka en åsikt. Den proceduren
            framstår dock som kraftfull i jämförelse.
          </p>
          <head type="h2" xml:id="i-YKQCb9zK7v5UapGVVF2CJP">
            5.12 Inget slut på EU-parlamentets flyttcirkus
          </head>
          <p xml:id="i-52hQbwDPZDpUbp5Rs2KM6H">
            I EU-fördraget är det reglerat att EU-parlamentet ska ha säte
            både i Bryssel och i Strasbourg samt ett kontor för förvaltningen
            i Luxemburg. Att ha två stora parlament har kritiserats kraftigt
            med tanke på att det blir dubbel uppsättning av det mesta. Till
            detta kommer det eviga resandet, inte bara av de 785 ledamöterna
            utan också av personal, assistenter och journalister, totalt sett
            ca 3 000 personer som gör denna flytt en gång i månaden. Gröna
            Gruppen i EU-parlamentet har låtit ett universitet göra en utredning
            kring klimateffekterna av denna flyttcirkus och resultatet är
            nedslående: flyttcirkusen genererar 20 00030 000 ton koldioxidutsläpp
            per år, vilket motsvarar ca 13 000 tur-och-retur-resor med flyg
            över Atlanten. En ändring i fördraget hade varit bra så att det
            i fortsättningen bara blir ett säte för EU-parlamentet, men tyvärr
            valde den svenska regeringen att inte lyfta fram denna fråga.
            Flyttcirkusen får alltså fortsätta.
          </p>
          <head type="h2" xml:id="i-PonVWRRLGygwKA4dibXKvb">
            5.13 Den öppna samordningsmetoden
          </head>
          <p xml:id="i-L4aV31mNJUgpn6hZjUUhL3">
            Den öppna samordningsmetod som i dag finns inom sysselsättningsområdet
            utökas med Lissabonfördraget att gälla på ytterligare fyra områden.
            Miljöpartiet tycker att den öppna samordningsmetoden är positiv
            eftersom den bygger på mellanstatligt samarbete och utbyte av
            goda erfarenheter för att nå gemensamt uppsatta målsättningar.
            Det gör att nationella lösningar och tidigare prövade arbetsmodeller
            kan tillämpas och innebär att ingen harmonisering av lagstiftning
            behövs.
          </p>
          <p xml:id="i-TCrSVjFAcMk7snHiRnUEWN">
            Det är dock viktigt att uppmärksamma att det finns krafter i
            EU som nu vill skärpa samordningsmetoden som en metod att på sikt
            försöka harmonisera lagstiftning bakvägen. Vi anser att Sverige
            klart och tydligt ska agera för att den öppna samordningsmetoden
            inte omformuleras till att bli en metod för att försöka överta
            behörigheten från medlemsstaterna. Detta bör riksdagen ge regeringen
            till känna.
          </p>
          <head type="h1" xml:id="i-PAy2GPLLupE8eLNDduAAwv">
            6 EU:s utrikes- och försvarspolitik
          </head>
          <head type="h2" xml:id="i-WoVHJGajmHxfQCx9RjUXhs">
            6.1 Alliansfriheten urholkas
          </head>
          <p xml:id="i-RuZYVzU8PTPwTWqrKb6uuW">
            Om den nya EU-grundlagen antas kommer den svenska alliansfriheten
            att bli allvarligt urholkad. I fördraget skiljer man inte längre
            mellan utrikes- och försvarspolitik. I EU-fördragets artikel 24.1
            fastslås uttryckligen att det gradvisa fastställandet av en gemensam
            försvarspolitik är en del av utrikes- och säkerhetspolitiken.
            I paragraf 42.2 förtydligar man ytterligare att EU:s säkerhets-
            och försvarspolitik skall omfatta den gradvisa utformningen av
            unionens gemensamma försvarspolitik. Den kommer att leda till
            ett gemensamt försvar, när Europeiska rådet med enhällighet har
            beslutat detta. Upprättandet av ett EU-försvar omnämns alltså
            inte längre som en möjlighet utan har förvandlats till en tidsfråga
            om när beslutet ska ske. I artikel 42:1 skrivs också EU:s säkerhets-
            och försvarspolitik ska tillförsäkra unionen en operativ kapacitet
            som stöder sig på civila och militära resurser.
          </p>
          <p xml:id="i-CWoYBZyPfhTHpnAPuxtqFy">
            Om man vill kunna säga nej till förslaget om en EU-armé någon
            gång i framtiden måste man agera nu, innan principbeslutet skrivs
            in i EU:s grundlag.
          </p>
          <p xml:id="i-WwRX6NWnQqR9r26DtGACKZ">
            Svenska Freds- och Skiljedomsföreningen skriver i sitt remissvar
            att förslaget innebär att EU blir en försvarsallians med ömsesidiga
            försvarsgarantier liknande de som finns inom NATO. Detta kommer
            att få långtgående konsekvenser för Sveriges säkerhets- och försvarspolitik
            i och med att vår alliansfrihet i praktiken kommer att sluta att
            existera.
          </p>
          <p xml:id="i-3VsMSigLExtPKuHFnFpSsm">
            Miljöpartiet har liksom Svenska Freds starka invändningar mot
            förslaget. Vi anser att varje EU-land själv ska förfoga över sitt
            försvar. Därefter kan länderna ställa sina kapaciteter till FN:s
            förfogande i de fall FN anser sig ha anledning att ingripa militärt.
            Utvecklingen inom EU har lett till att en stående EU-armé kommit
            allt närmare ett förverkligande. Framväxten av EU:s utrikespolitik
            och den gradvisa övergången till en försvarsallians de senaste
            åren visar på en uppenbar statsbildningsprocess av EU.
          </p>
          <head type="h2" xml:id="i-G9JjxcY92Uecw7Fy86viV1">
            6.2 Ömsesidiga försvarsgarantier
          </head>
          <p xml:id="i-17xghpB7VH6gUzN9iNR5AV">
            Den nya EU-fördragets artikel 42.7 innebär att EU omvandlas till
            en försvarsallians: Om en medlemsstat skulle utsättas för ett
            väpnat angrepp på sitt territorium, är de övriga medlemsstaterna
            skyldiga att ge den stöd och bistånd med alla till buds stående
            medel i enlighet med artikel 51 i Förenta nationernas stadga.
            Detta skall inte påverka den särskilda karaktären hos vissa medlemsstaters
            säkerhets- och försvarspolitik.
          </p>
          <p xml:id="i-EGb71hNgiQCsAemhQYVsBa">
            Skrivningen om den särskilda karaktären är ett fikonlöv för den
            militära allians­friheten, men den förmår inte dölja vart utvecklingen
            är på väg. Svenska Freds- och Skiljedomsföreningen skriver i sitt
            remissvar att artikel 42.7 är mer långtgående än det ömsesidiga
            försvarsåtagande som finns inom NATO. Det är självklart så att
            Sverige inte är militärt alliansfritt ifall denna artikel finns
            kvar. Det kommer också än mer att kraftigt försvaga Sverige som
            medlare i internationella konflikter, vilket Sverige har haft
            en stolt tradition av att vara. Som medlem i försvarsalliansen
            EU lär ju intresset från omvärlden att söka stöd och medling av
            Sverige vara i praktiken obefintligt, inte minst för att EU med
            stor säkerhet själv kommer att, mer eller mindre, ha uttryckt
            och/eller agerat i internationella konflikthärdar.
          </p>
          <head type="h2" xml:id="i-8ZiWdxHKJ7gurmjx8mg2w3">
            6.3 Det blir en upprustningsplikt
          </head>
          <p xml:id="i-Quu6bYK8ke6fWAg2HAqzkJ">
            EU-grundlagen fastslår också att medlemsstaterna förbinder sig
            att gradvis förbättra sin militära kapacitet (artikel 42:3). EU-grundlagen
            förbjuder med andra ord nedrustning, och påbjuder t.o.m. motsatsen.
            Det är både en dålig politik och en fullkomligt absurd sak att
            skriva in i ett fördrag. Det måste absolut vara respektive parlaments
            åsikt om hur storleken på ens försvar ska vara. Miljöpartiet har
            krävt att den svenska regeringen ska agera för att få detta struket
            ur Lissabonfördraget, men regeringen har inte ens velat lyfta
            fram frågan.
          </p>
          <p xml:id="i-At2J63DxejHZ7Khu48uKwx">
            Det är uppenbart att regeringen inte har analyserat vad denna
            artikel kommer att innebära i praktiken. Det finns krafter i EU
            som gärna ser en militär upprustning av EU, men det borde inte
            ligga i ett svenskt intresse att det blir så.
          </p>
          <head type="h2" xml:id="i-SRac7tgTyRpYJnzkhgFmmB">
            6.4 Militära operationer i EU:s namn
          </head>
          <p xml:id="i-J7VWtuoxwnE5dfthas8ZwS">
            Den nya EU-grundlagen utvidgar möjligheterna till militära operationer
            i EU:s namn. Medlemsstaterna ska bidra till de mål som fastställs
            av ministerrådet genom att ställa civila och militära resurser
            till unionens förfogande. De medlemsstater som tillsammans upprättar
            multinationella styrkor får även ställa dem till förfogande för
            den gemensamma säkerhets- och försvarspolitiken (artikel 42:3).
          </p>
          <p xml:id="i-KYv1kZeCxWoZURNvypC6xL">
            Det finns ingen begränsning till minröjning eller liknande icke
            kontroversiella insatser. Inte heller krävs beslut i FN:s säkerhetsråd
            för att EU-trupp ska kunna skickas utomlands. I stället öppnas
            för fullfjädrade EU-interventioner av samma slag som USA:s angrepp
            på Irak. Inget land ska kunna tvingas delta i en militär operation
            mot sin vilja, däremot kan ministerrådet anförtro genomförandet
            av ett uppdrag åt en grupp medlemsstater som så önskar och som
            förfogar över den kapacitet som krävs för ett sådant uppdrag inom
            unionens ram för att som det heter bevara unionens värden och
            tjäna dess intressen (artikel 44 och 42:5 ).
          </p>
          <p xml:id="i-SkXS5QwNEqaev7HUqMy9eu">
            Denna coalition of the willing ska samråda med EU:s utrikesminister
            och informera ministerrådet om hur uppdraget fortsätter. Risken
            är dock uppenbar att medlemsstaterna inte garanteras verklig insyn
            och politisk kontroll över de militära insatser som genom­förs
            i EU:s namn. Det faller utanför rimlighetens ram att ett land
            inom EU skulle kunna kalla sig alliansfritt samtidigt som andra
            länder i EU utför militära interventioner i EU:s namn.
          </p>
          <p xml:id="i-FDbPqYHeC8P7qhi8HVd3D4">
            Länder utanför EU lär ha uppfattningen att alla länder i EU deltar
            i den militära aktionen.
          </p>
          <head type="h2" xml:id="i-31juKN6DyaWTDk4iVhvmeZ">
            6.5 Solidaritetsklausul
          </head>
          <p xml:id="i-2A2y9xP8sri4M1ZLMHQoxz">
            Som om detta inte vore nog kommer Sverige också att bindas av
            den s.k. solidaritetsklausulen, artikel 222, där det heter att
            unionen och dess medlemsstater ska handla gemensamt i en anda
            av solidaritet om en medlemsstat utsätts för en terrorist­attack
            unionen ska mobilisera alla instrument som står till dess förfogande,
            även militära resurser som medlemsstaterna tillhandahåller, för
            att förhindra terroristhot på medlemsstaternas territorier. Eftersom
            definitionen av terroristhot i dag är ytterst luddig och ger möjlighet
            till väldigt öppna och vida tolkningar är den föreslagna formuleringen
            minst sagt oroväckande.
          </p>
          <p xml:id="i-9Zo3udwXZC25hayHmtTS8R">
            Definitionens otydlighet kan illustreras av det bedrövliga faktumet
            att den första organisation som dömdes utifrån en lag som anpassats
            till EU:s terroristdefinition var Greenpeace Norden, som hade
            genomfört en fredlig protestaktion mot genmanipulerad mat i Danmark.
          </p>
          <p xml:id="i-AtZjuXJfzDCcSvDkQgah3e">
            Från Miljöpartiets sida tycker vi att det är mycket olyckligt
            med en fördragsfäst solidaritetsklausul där också militära resurser
            ska tillhandahållas. Det innebär i praktiken att alliansfriheten
            urholkas väsentligt eftersom utformningen av solidaritets­klausulen
            är förvillande lik en traditionell försvarsallians mellan stater.
            Det bästa vore därför att utesluta att militära resurser ska tillhandahållas
            och i stället inrikta stödet till civila medel.
          </p>
          <head type="h1" xml:id="i-JfcEiychF4sB2L28RtehfV">
            7 Mer makt i rättsliga och inrikes frågor
          </head>
          <head type="h2" xml:id="i-9mMqLURaMSLt88h5jVEWmE">
            7.1 Vetorätten slopas
          </head>
          <p xml:id="i-7mwTsLfJFf7Acxt1woJqWQ">
            Lissabonfördraget innebär att EU får mer makt när det gäller
            de rättsliga och inrikes frågorna och att vetorätten i dessa frågor
            begränsas kraftigt. Redan i dag har EU:s beslutskompetens inom
            de rättsliga och inrikes frågorna påverkat Sveriges möjlighet
            att på ett självständigt sätt bygga upp ett alternativ för omvärlden
            i fråga om solidarisk flyktingpolitik, effektivt och humant polis-
            och straffrättsarbete och gränskontroller som försvårar för droger
            att komma in i landet. Mot bakgrund av detta är Miljöpartiet stark
            motståndare till ännu mer överstatlighet inom dessa politikområden.
          </p>
          <p xml:id="i-S6i2mafBYJATJGbjtABSfK">
            Miljöpartiet är positivt till den fria rörligheten för personer
            inom EU, och vill utvidga den till hela Europa, men anser inte
            att man från centralt håll i EU ska beskära den genom s.k. kompensatoriska
            åtgärder. Vi ser inte några goda skäl för att inom EU organisera
            samarbete mellan medlemsstaternas polismyndigheter utan tror att
            detta kan ske inom andra, mer mellanstatliga, samarbetsorgan.
          </p>
          <head type="h2" xml:id="i-CYbgXybsrC5YUyE3a1Suon">
            7.2 Nej tack till EU-polis
          </head>
          <p xml:id="i-FTSm2kjN7dfiPXNgkiGKkq">
            Utvecklingen inom det operativa polissamarbetet går nu mycket
            fort, och det sker helt utan bredare debatt. Lissabonfördraget
            driver på den utvecklingen. Miljöpartiet anser inte att t.ex.
            EU:s polisbyrå Europol ska ha operativ befogenhet i de enskilda
            medlemsländerna. Vi tror inte heller på överstatlighet inom detta
            område utan tror att det är viktigt att betona enskilda staters
            roll att, i samarbete med andra, bekämpa alla typer av brottslighet.
            Vi anser att det är bättre om polissamarbete sker inom andra,
            mindre överstatliga, samarbetsorgan som t.ex. den internationella
            polisbyrån Interpol.
          </p>
          <p xml:id="i-EKBEB3mheF3xrbSQN5oSj8">
            Miljöpartiet avfärdar tanken på varje beslutsfattande med annat
            än enhällighet i dessa frågor och ser farhågor i en utveckling
            som innebär att lagar ska kunna bli bindande utan att beslutas
            i de nationella parlamenten. Risken med att bygga upp nya överstatliga
            byråkratier som ska reglera medlemsstaternas insatser på dessa
            områden är också att resurser förslösas. Rikspolisstyrelsen har
            också varnat för risken att detta kraftigt kan påverka nationella
            operativa myndigheters verksamhet och resursutnyttjande, dock
            utan att reella och angelägna operativa resultat därför med säkerhet
            kan uppnås.
          </p>
          <head type="h2" xml:id="i-YDsxPNbq1RWXv9t2HxXDus">
            7.3 Nej till harmonisering av straffrätten
          </head>
          <p xml:id="i-D8QVXgGm9EWMyu94UEaoiD">
            Lissabonfördraget tar också steg mot att man likriktar EU-ländernas
            strafflagstiftning. Miljöpartiet motsätter sig kraftigt en EU-harmonisering
            av straffrätten, inte minst därför att den så påtagligt kan beröra
            den enskilde. Det vore fördelaktigt med ett samarbete över nationsgränserna
            på detta område men att överföra makten kring straffrätt och dess
            process till EU är en annan sak. Miljöpartiet ser inget egenvärde
            i att strafflagstiftningen ska bli lika i medlemsländerna. Medlemsländernas
            syn på straffrättsliga frågor och påföljd skiljer sig dessutom
            åt på väsentliga punkter, t.ex. vad gäller synen på narkotikabrott,
            och att i det läget överföra makten över straffrätten till EU
            kan innebära förändringar som Sveriges riksdag och därmed folket
            inte vill se och som än mindre har folklig legitimitet. Även i
            civilrättsliga frågor får EU mer att säga till om, dock inte gällande
            familjerätten.
          </p>
          <head type="h2" xml:id="i-W7amQTc9x4EihCpiXvDafB">
            7.4 Åklagarmyndighet
          </head>
          <p xml:id="i-CmMQLhQ2KmacfGCt5yMdjP">
            Inrättandet av en europeisk åklagarmyndighet finns med i Lissabonfördraget.
            Beslutet ska tas med enhällighet av medlemsstaterna. Miljöpartiet
            ser inget behov av en åklagarmyndighet då det kommer att flytta
            ytterligare makt till EU och i förlängningen kan få mycket vittgående
            konsekvenser som en federal strafflag och federala domstolar i
            linje med vad som gäller i t.ex. USA. Att denna paragraf finns
            med i fördraget är ytterligare en seger för de krafter som vill
            förvandla EU till en stat. Förslaget om en europeisk åklagarmyndighet
            har utsatts för hård kritik av såväl riksåklagaren och Ekobrottsmyndigheten
            vid en tidigare remissbehandling i frågan 2003.
          </p>
          <head type="h1" xml:id="i-GuVKCavAP81gHL3L84wJzP">
            8 Rättighetsstadgan
          </head>
          <p xml:id="i-BdupiGf4qy4giuYC7sCQYD">
            I EU:s rättighetsstadga beskrivs de fri- och rättigheter som
            EU erkänner att varje människa har. Det gäller t.ex. religions-,
            yttrande- och mötesfrihet. EU:s rättighetsstadga är kontroversiell
            i vissa länder och därför blir den juridiskt bindande genom en
            hänvisning till en bilaga i stället för att föras in i fördraget
            i sin helhet.
          </p>
          <p xml:id="i-Q5cQf3ebAmmbqikoXoWRvQ">
            Stadgan är utformad för att inte förpliktiga EU:s politiker till
            att göra något de inte vill göra och vissa rättigheter existerar
            enbart på de villkor som fastställs i nationell lagstiftning och
            praxis. Det vaga språkbruket i stadgan är ingen slump. Meningen
            med stadgan är att den ska låta bra, inte att den ska ställa till
            problem för de enskilda regeringarna.
          </p>
          <p xml:id="i-L5hY6Pd64DZdjcs8f68FBC">
            Så vad innebär det då i praktiken att den blir juridiskt bindande?
            Det är ytterst oklart, men troligen inte mycket. Regeringsrätten
            skriver i sitt remissvar att konsekvensen av att stadgan görs
            rättsligt bindande är svåröverblickbar och att framtida praxis
            från EU-domstolen kan påverka innehållet i vissa av stadgans rättigheter.
            Det bör ju oroa en och annan att det är EU-domstolen som kommer
            att utröna vad stadgan ska innebära. Att inte ens Regeringsrätten
            begriper vad stadgan innebär rättsligt är också oroväckande.
          </p>
          <p xml:id="i-5z2QNwoekqdZByuQBDHABr">
            Samtliga EU:s medlemsländer har redan undertecknat Europarådets
            konvention om mänskliga rättigheter. När det gäller Europakonventionen
            finns det också en klar och tydlig praxis som byggts upp av Europadomstolen
            i Haag kring hur rättigheterna ska tolkas. Det förklaras också
            i fördraget att när Europakonventionens rättigheter är mer långtgående
            än rättighetsstadgan är det Europakonventionens praxis som gäller.
          </p>
          <head type="h2" xml:id="i-MV1Py47vbdNJwacpm54W2H">
            8.1 Fackliga rättigheter
          </head>
          <p xml:id="i-6AJx4UHYTQaFwAEpvzBUqp">
            I stadgan finns ett antal grundläggande fackliga rättigheter
            som av vissa tolkas som en garant för fackliga rättigheter i EU,
            och därmed också för den svenska modellen på arbetsmarknaden med
            kollektivavtal. Det är dock inte alls säkert. Stadgan ändrar nämligen
            inte det grundläggande förhållningssättet. Inte heller i andra
            delar i Lissabon­fördraget ges några ytterligare skydd för strejkrätten
            eller skydd mot social dumpning. Det uppmärksammade Lavalmålet
            som avgjordes av EU:s domstol i december 2007 formulerade konflikten
            tydligt: Rätten att vidta fackliga stridsåtgärder är en grund­läggande
            rättighet i EU-rätten, som dock kan underkastas vissa begränsningar.
            De begränsningar som åsyftas av EU:s domstol är givetvis det övergripande
            kravet på frihet för tjänster. Den nya stadgan eller Lissabonfördraget
            ändrar inte detta förhållningssätt.
          </p>
          <p xml:id="i-PqF8o9JDoUESgEyXYRgHrx">
            En fråga som varit uppe till debatt är om stadgan kommer att
            ge ökat skydd för t.ex. strejkrätten. Och om stadgan hade varit
            juridiskt bindande redan nu kanske utgången i Lavalmålet blivit
            annorlunda? Nej, utgången hade blivit samma i Lavalmålet av den
            enkla anledningen, vilket regeringen också skriver i propositionen,
            att EG-domstolen tillämpar redan motsvarande rättighetsskydd som
            i stadgan i sin rättspraxis.
          </p>
          <p xml:id="i-VCzyKYHu8iqmxtmsTKF8V7">
            Miljöpartiet anser att det vore önskvärt med ett besked från
            den svenska Lavalutredningen, som Claes Stråth ansvarar för och
            som ska komma med sitt slutavgörande den 15 december 2008, före
            ett svenskt avgörande om Lissabonfördraget. Detta ligger i linje
            med vad LO beslutade vid sin kongress 2008. Det är helt centralt
            att före riksdags­behandlingen av Lissabonfördraget veta huruvida
            det kan behövas ett juridiskt bindande protokoll med garantier
            för att säkerställa att den svenska modellen med kollektivavtals­lösningar
            inte ska kunna överprövas av EG-domstolen.
          </p>
          <p xml:id="i-7zQW6GXWdsD3sSJ33MVMtq">
            Det är uppenbart att den svenska modellen med kollektivavtal
            får allt svårare att passa in i EU:s övergripande krav på frihet
            för tjänster. Ett sätt är att ändra på EU:s grund­läggande krav
            på frihet för tjänster, vilket kan vara ett rimligt krav, men
            det är politiskt mycket svårt. Fram tills detta är gjort är det
            enklare att ändra de lagar i Sverige som infört EU:s aktuella
            direktiv samt att i EU kräva förändringar av dessa EU-direktiv.
            Miljöpartiet har därför krävt av den svenska regeringen att ta
            fram en ny svensk lag som säkrar fackens möjligheter att agera
            för lika villkor på arbetsmarknaden. Det är självklart att utländska
            företag som verkar i Sverige ska följa samma regler som svenska
            företag. Miljöpartiet kan inte acceptera att social dumpning får
            förekomma.
          </p>
          <head type="h2" xml:id="i-B3jyFERRhBGbfQcgVnKsi">
            8.2 EU som juridisk person
          </head>
          <p xml:id="i-UEgEmB9wQKvGrakfMJdCXG">
            För att komplicera frågan om rättighetsstadgan ytterligare innebär
            det nya Lissabon­fördraget också att EU ska få status som juridisk
            person. Att göra EU till juridisk person är ett viktigt steg i
            processen att göra EU till en stat. Det mest uttalade motivet
            till att EU ska få status som juridisk person är att EU ska kunna
            underteckna Europarådets konvention om mänskliga rättigheter och
            grundläggande friheter. I detta sammanhang är det dock värt att
            påminna om att samtliga EU-länder redan undertecknat Europa­konventionen,
            så det skulle inte bli någon praktisk skillnad. Motivet är i stället
            snarast att EU framöver ska ha möjlighet att underteckna fler
            och mer kontroversiella inter­nationella avtal utan att medlemsländerna
            ska behöva ratificera dessa. Detta betyder i praktiken att riksdagen
            och andra nationella parlament, och därmed våra folkvalda, kan
            köras över i viktiga internationella avtal. Miljöpartiet anser
            därför inte att EU ska få status som juridisk person.
          </p>
          <head type="h1" xml:id="i-8oNNSwiG3wXurZHnKtraQt">
            9 Nej till en enhetlig asyl- och invandringspolitik
          </head>
          <p xml:id="i-MRsKVJxuRrSgKYasPRZjcD">
            Lissabonfördraget syftar till att upprätta en asyl- och invandringspolitik
            på EU-nivå. Miljöpartiet kan konstatera att EU-ländernas asyl-
            och invandringspolitik generellt har skärpts betydligt det senaste
            decenniet. Ett konkret exempel på hur detta manifesterat sig är
            införandet av regler om dryga böter i ett transportöransvar som
            i praktiken lägger ansvaret att bedöma vem som ska ha möjlighet
            att söka asyl i ett EU-land på de anställda hos flygbolagen.
          </p>
          <p xml:id="i-4jEDEb9J9FjT52dtuXLGz2">
            Det som i Lissabonfördraget utmålas som ett område med frihet,
            säkerhet och rättvisa är i verkligen något som mer liknar ett
            område med övervakning, kontroll och så få flyktingar som möjligt.
            I Lissabonfördraget har man konsekvent strukit alla formuleringar
            som talat om minimistandarder, vilket tydligt visar i vilken riktning
            utvecklingen går. I stället är det enhetliga regler som ska gälla,
            bl.a. vad gäller asylförfarande, flyktingstatus och subsidiärt
            skydd. Miljöpartiet anser att Sverige borde ha agerat för att
            de enskilda medlemsstaterna uttryckligen ska ha kvar rätten att
            föra en bättre och mer solidarisk asyl- och invandringspolitik.
            Så blev det dock inte. I stället blir Fästning Europa allt högre
            och det blir därmed svårare för människor på flykt att söka skydd
            i EU-länderna.
          </p>
          <head type="h1" xml:id="i-FwZhYNZxDS8Ei2LkhCRf7Z">
            10 Ökad öppenhet i EU?
          </head>
          <head type="h2" xml:id="i-4XiapfVe3Qu63AEMvk1scj">
            10.1 Övergripande
          </head>
          <p xml:id="i-2vRhnJYiR8cnrSWQyoN8XF">
            Det anförs ofta av dem som gillar Lissabonfördraget att formuleringen
            i artikel 1 är att besluten ska fattas så öppet och så nära medborgarna
            som möjligt. Men detta är ingen nyhet utan det bör noteras att
            denna formulering redan står med i dagens EU-fördrag. Vad som
            däremot inte står med är skrivningar om öppenhet när man skriver
            om unionens värden och målsättningar i fördragets inledande paragrafer.
          </p>
          <p xml:id="i-64TG1LWu9Nj3ciV1Hu222z">
            Öppenheten inom EU är därmed ännu en stridsfråga inom EU som
            inte avgjorts i fördraget utan i stället hänskjuts till en framtida
            EU-lag som vi ännu inte vet hur den kommer att se ut.
          </p>
          <p xml:id="i-3r1MabnYvrnPJzQ7RgK3VA">
            Den nya EU-grundlagen innebär att det skrivs in i fördraget att
            ministerrådets möten ska vara öppna när ministerrådet ägnar sig
            åt lagstiftande. Det är bra, men de arbetsgrupper där förhandlingarna
            förs och upp till 80 % av lagarna i praktiken redan antas kommer
            även i fortsättningen att vara slutna. Risken är att ännu mer
            beslut kommer att flyttas till denna nivå.
          </p>
          <p xml:id="i-WQk3n4Ta6pX8ynZfgFTAiV">
            En positiv sak med den nya EU-grundlagen är att de nationella
            parlamenten och EU-parlamentet enligt förslaget föreslås få ökad
            insyn i Europol, Eurojust och den nya kommittén för operativt
            samarbete. Avsaknaden av parlamentariska kontrollmöjligheter på
            dessa områden har varit en stor brist. Vi noterar dock att frågan
            om hur mycket insyn parlamenten ska ha ännu inte är avgjord utan
            ska regleras genom kommande överstatlig lagstiftning.
          </p>
          <head type="h2" xml:id="i-BwN1hGLG61zW81miTEQndH">
            10.2 Kräv meddelarfrihet för EU-anställda
          </head>
          <p xml:id="i-PsUXyiFXZqfxfDUUGdh3rE">
            De som är anställda inom EU-byråkratin saknar fortfarande meddelarfrihet.
            Anställda som vågar kritisera och avslöja korruption och ineffektivitet
            drabbas fortfarande av sanktioner, och riskerar omplacering eller
            avskedande. För att komma till rätta med EU-byråkratins omfattande
            problem måste EU:s anställda tillförsäkras yttrandefrihet och
            meddelarfrihet. EU borde välkomna, inte avvisa, s.k. whistle-blowers.
            Miljöpartiet anser att Sverige ska arbeta för en stärkt meddelarfrihet
            för de EU-anställda och beklagar djupt att både den nuvarande
            och den förra regeringen försummat att driva frågan i EU.
          </p>
          <head type="h1" xml:id="i-5pmQF75ReVhwPmHTTzTY1D">
            11 Miljöfrågorna glömdes bort
          </head>
          <head type="h2" xml:id="i-2YaWHgeuX8tnsyktCiuJCZ">
            11.1 Klimatskrivningen
          </head>
          <p xml:id="i-EXuf7vVsEhMSakrxJw2m4Y">
            Artikel 191 om miljö kommer att få ett kort tillägg. Redan i
            dag står det klart att EU kan främja internationella åtgärder
            för att lösa miljöproblem, vilket dock inte får oss att hoppa
            högt. EU var pådrivande i framtagandet av Kyotoavtalet på 1990-talet,
            då EU förband sig att minska sina utsläpp med 8 %. I dag vet vi
            att EU inte kan leva upp till denna målsättning då utsläppen i
            stället har ökat.
          </p>
          <p xml:id="i-PsqvSo2bk54vwW7gh1EDTz">
            Enligt artikel 191 är ett av målen med EU:s miljöpolitik att
            bidra till att främja åtgärder på internationell nivå för att
            lösa regionala eller globala miljöproblem, särskilt för att bekämpa
            klimatförändringen. Det nya i denna paragraf är tillägget särskilt
            för att bekämpa klimatförändringen. Men att främja internationella
            åtgärder är ju något som EU redan gör. Tillägget innebär inte
            att EU får bättre möjlighet att ta itu med klimatfrågan, och det
            tillför inget nytt i sak.
          </p>
          <p xml:id="i-MYwACE58Tn3aWdoUNXDamk">
            De åtaganden som EU gjorde i mars 2007 om att t.ex. minska utsläppen
            med 20 % till 2020, var ett steg i rätt riktning även om de inte
            var tillräckliga enligt FN:s klimatpanel. Målsättningarna gjordes
            utan att Lissabonfördraget fanns och baserades i stället på ett
            mellanstatligt beslut.
          </p>
          <p xml:id="i-DJbF88wF2cBYB62XiCpzz7">
            Det är dock helt klart att just detta mindre tillägg ofta förs
            fram som ett bärande argument för att fördraget måste antas med
            hänsyn till klimatet. Fakta är tvärtom att detta tillägg inte
            innebär någon förändring av EU:s möjligheter att jobba med klimatfrågan,
            vilket även statsminister Fredrik Reinfeldt (m) instämde i vid
            en frågestund i Sveriges riksdag den 26 juni 2007.
          </p>
          <p xml:id="i-5vHU1aMECeBsXwZ2vuKRhA">
            Det stora problemet med EU är att tillväxt och handel prioriteras
            före miljön. Detta har varit tydligt inom flera områden, t.ex.
            via handelspolitiken och transport­politiken. Det borde vara så
            att miljö- och klimatkraven genomsyrar alla politikområden i EU
            och att EU ges reella verktyg för att kunna agera. Ett exempel
            skulle vara att införa majoritetsbeslut för miniminivå för miljöskatter
            på EU-nivå.
          </p>
          <head type="h2" xml:id="i-RX322Jdszrs7yoDzBY26V">
            11.2 Miljögarantin
          </head>
          <p xml:id="i-S2mhSfDVrurdwBVzGH7ipp">
            EU:s nya grundlag innehåller fortfarande inte någon miljögaranti.
            Marknadens krav är fortfarande överordnade miljön. Inte heller
            öppnar fördraget för nya möjligheter till att införa koldioxidskatter.
            EU:s jordbrukspolitik och fiskepolitik är fortfarande inskrivna
            i fördraget. Miljöpartiet vill ha kraftiga reformer kring frågan
            om klimatet och ansvaret för miljön, alternativt ett avskaffande
            av EU:s miljöförstörande jordbrukspolitik, men det kommer att
            vara mycket svårt så länge den är inskriven i fördraget.
          </p>
          <head type="h2" xml:id="i-NLVfdWniRjEvZWQ2DTTLeA">
            11.3 Euratom blir tyvärr kvar
          </head>
          <p xml:id="i-FsxNe4zyk8EbGenUCZMevR">
            Tyvärr finns fortfarande Euratomfördraget kvar i Lissabonfördraget,
            vilket vi beklagar djupt. Euratomfördraget är ett fördrag sedan
            1950-talet som handlar om att främja kärnkraften i EU. Miljöpartiet
            anser i likhet med miljörörelsen att detta bör strykas. I stället
            bör EU satsa på förnybara energikällor och införa ett protokoll
            om hållbar utveckling.
          </p>
          <head type="h1" xml:id="i-5CJRpERF3xxDzepr9hZSmc">
            12 Rymdpolitik
          </head>
          <p xml:id="i-NQBqHAnn2YJMsmbwMoNbPy">
            Lissabonfördraget slår fast att rymdpolitiken blir ett politikområde
            inom EU, nämligen i artikel 172a i EUF-fördraget. Sverige är redan
            i dag ett av världens mest aktiva länder när det gäller rymdforskning
            och det borde ligga i vårt intresse att maximera det nationella
            inflytandet över rymdpolitiken.
          </p>
          <p xml:id="i-51R5cuQbqhdaNF7X5DdmWd">
            I Europa har hittills ESA, European Space Agency, varit den organisation
            som ansvarat för rymdpolitik. Det är ett mellanstatligt samarbete
            med målsättningen att för uteslutande fredliga ändamål tillhandahålla
            och främja bl.a. rymdforskning. Men som vanligt vill EU inte låta
            någon annan ha ensamrätt på rymdfrågorna så därför vill EU nu
            ha in det i Lissabonfördraget. I september 2008 finns det redan
            förslag på att EU vill lyfta fram och ta vara på synergier mellan
            civilt och försvar och där den svenska regeringen anser att Sverige
            kan acceptera skrivningarna som rör försvars­området. Från Miljöpartiets
            sida anser vi detta vara helt oacceptabelt. Regeringen skriver
            i propositionen om Lissabonfördraget, avsnitt 23.3.7, att syftet
            är att för uteslutande fredliga ändamål tillhandahålla och främja
            samarbete. Detta stämmer alltså inte eftersom regeringen samtidigt
            agerar för en rymdpolitik med skrivningar som rör försvarsområdet.
          </p>
          <p xml:id="i-Ks1EHycNZqGWBMUG4JYP6h">
            Det förs fram som argument att rymdforskning i EU behövs för
            att övervaka klimat­förändringarna men sanning är att EU nu har
            backat från detta eftersom ESA redan har ett sådant program, kallat
            Climat Change. Det är för oss märkligt varför EU ska försöka göra
            dubbelarbete bara för att man vill få en EU-stämpel på saken.
          </p>
          <p xml:id="i-BMSos7u225pKC4Ht9UAi5g">
            Rymdpolitiken har kopplingar till försvarspolitiken som inte
            ska förringas. Miljöpartiet anser inte att rymdpolitik ska bli
            ett EU-område framför allt med tanke på att ESA redan finns och
            fungerar bra samt att EU gärna vill koppla ihop rymdpolitiken
            med försvarspolitiken. Detta bör riksdagen ge regeringen till
            känna.
          </p>
          <head type="h1" xml:id="i-DDptN3GUFbJfRY5udKxd31">
            13 Inget undantag från EMU
          </head>
          <p xml:id="i-PiZnvsLDEfutuAkyCE7mvR">
            Det svenska folket röstade nej till att Sverige skulle delta
            i EMU i folkomröstningen den 14 september 2003. Vår ekonomiska
            utveckling sedan dess har varit bättre än utvecklingen i EMU-länderna
            och ja-sidans skrämselpropaganda har därmed kommit på skam. Finansministern
            Anders Borg (m) konstaterade t.ex. i Ekot den 21 april 2007 att
            det varken finns några nämnvärda ekonomiska eller politiska kostnader
            av att inte vara med i EMU.
          </p>
          <p xml:id="i-Ld4xTZ5LYWFoNrVGAx6dvd">
            Miljöpartiet anser att folkomröstningens tydliga resultat ska
            respekteras och att Sverige därmed borde få ett juridiskt grundmurat
            undantag från EMU på samma sätt som Storbritannien och Danmark
            redan har. Detta har dock regeringen vägrat att ens lyfta fram
            i förhandlingarna, vilket kan ställa till problem i framtiden.
            Före den svenska folkomröstningen i Sverige sade också Carl Bildt
            (m), i dag utrikesminister i regeringen, att om det blir ett nej
            i folkomröstningen måste Sverige få ett undantag. Allt annat är
            moraliskt otänkbart och ett övergrepp på folkomröstningsresultatet
            (Svenska Dagbladet den 9 september 2003). Miljöpartiet delar Bildts
            åsikter i denna fråga som han hade innan han blev utrikesminister.
          </p>
          <p xml:id="i-RQoN7A2JAnMuFZqWBC1Eup">
            De andra medlemsländerna i EU har hittills accepterat Sveriges
            ensidigt deklarerade undantag av politiska skäl, men det är osäkert
            hur länge folkomröstningens utfall kommer att respekteras. En
            bättre lösning vore givetvis om Sverige förhandlade om ett undantag
            på samma sätt som Danmark och Storbritannien har gjort.
          </p>
          <head type="h1" xml:id="i-EK6bGZWZ79oAXfo7bzu3zr">
            14 Kan riksdagen godkänna fördraget enligt grundlagen?
          </head>
          <p xml:id="i-RcwfKipUoKfPLbJLrRTK49">
            Miljöpartiet anser att Lissabonfördraget står i konflikt med
            Sveriges grundlag. I regeringsformen, 10:5, står: Inom ramen för
            samarbete i Europeiska unionen kan riksdagen överlåta beslutanderätt
            som inte rör principerna för statsskicket. Miljöpartiet anser
            att förändringarna i Lissabonfördraget är så långtgående att de
            överskrider denna gräns. I remissvaret från Uppsala universitet
            skriver man att man till skillnad från regeringen gör motsatt
            bedömning, dvs. att fördraget inte kan antas med mindre än det
            sker i enlighet med grundlagsändringar. Det betyder antingen två
            riksdagsbeslut med ett val emellan eller genom att utlysa en rådgivande
            folkomröstning.
          </p>
          <p xml:id="i-YPhWV2B1Krssau6a4X6GcZ">
            Miljöpartiet menar att riksdagen inte kan godkänna Lissabonfördraget
            eftersom det står i strid med 10:5 regeringsformen, bland annat
            vad avser straffrätten och det oklara läget kring en rad institutionella
            förändringar som vi lyft fram i kapitel 5. Mot bakgrund av detta
            bör det vara två beslut med mellanliggande val. Svensk grundlag
            är formulerad på detta sätt för att folkviljan ska få genomslag
            och för att medborgarna ska känna delaktighet och få bestämma
            vilken väg Sverige och EU ska gå. Vi anser också därför att det
            vore ett minimikrav att det genomförs en svensk folkomröstning.
          </p>
          <p xml:id="i-L8XsbHj5ubzd1onHRAUDff">
            Miljöpartiet menar att det är på flera punkter som Lissabonfördraget
            kommer i konflikt med Sveriges grundlag, 10:5 regeringsformen.
            De mest uppmärksammade gäller dock flexibilitetsklausulen, som
            innebär att EU i praktiken får kompetens­kompetens, och ett utökat
            överstatligt beslutsfattande i ministerrådet utan möjlighet för
            folket att utkräva ansvar. Också passerellerna, som vi tar upp
            i kapitel 5.9, som gör det möjligt för EU att utvidga beslutsfattandet
            med kvalificerad majoritet till områden utan att ändra fördraget,
            är enligt oss i strid med 10:5 regeringsformen.
          </p>
          <p xml:id="i-Pyou6AqPn6Lwp7DgfMUSA2">
            Svenska institutet för europapolitiska studier, Sieps, har sitt
            remissvar på departementsskrivelsen om Lissabonfördraget tagit
            upp frågan om regeringsformens formuleringar är ofullständigt
            analyserade. Sieps skriver bl.a. Den största förändringen som
            Lissabonfördraget medför är en förstärkning av EU:s kapacitet,
            det vill säga på vilket sätt EU är organiserat och fungerar. Det
            kan konstateras att denna förändring inte kan bedömas på ett tillfredsställande
            sätt enligt RF 10:5, eftersom frågan där begränsas till vad EU
            får göra men inte hur EU ska få göra detta. De konstitutionella
            följderna av medlemskapet i EU återspeglas därför inte på ett
            korrekt sätt i regeringsformen.
          </p>
          <p xml:id="i-32XacakS9kbqxYtiRp3M32">
            Vi tycker att det ligger en hel del i detta påstående, det är
            alltså inte bara vad EU ska få göra som är intressant utan också
            hur det ska göras. Miljöpartiet är, till skillnad från Sieps,
            av uppfattningen att Lissabonfördraget både ger EU mer beslutskompetens
            och mer makt i form av majoritetsbeslut på EU-nivå, i stället
            för överstatlighet.
          </p>
          <p xml:id="i-M14BBr76AwPp4bPEMSqrgu">
            Majoritetsbeslut i EU leder till att, såsom Lagrådet skriver,
            varken de svenska väljarna eller riksdagen kan ställa någon till
            ansvar i de fall där den svenska representanten blivit nedröstad
            i ministerrådet. Detta innebär att vad som är en fundamental princip
            för den svenska statsstyrelsen inte får genomslag inom de områden
            där överlåtelse av beslutanderätt sker. Miljöpartiet kan utifrån
            detta inte komma till annan slutsats än att Lissabonfördraget
            rör principerna för statsskicket och därmed strider mot 10:5 regeringsformen.
          </p>
          <head type="h1" xml:id="i-XNoEoBh8hNaJ7jNmLjGyBB">
            15 Reflexionsgruppen för nya EU har börjat
          </head>
          <p xml:id="i-LxDx9qaiBGbmJtPUBUC7rR">
            Knappt hade Lissabonfördraget skrivits under i Lissabon med pompa
            och stått den 13 december 2007 förrän EU-eliten samma kväll flög
            vidare till Bryssel för att arbeta fram en ny överenskommelse
            om en ny grupp, nu kallad reflex­ionsgruppen, som ska blicka in
            i EU:s framtid. EU blir utan tvekan både fetare och bredare med
            åren och det verkar inte finnas någon hejd på det. Denna reflexionsgrupp
            ska identifiera nya framtida utmaningar för EU och analysera hur
            dessa ska bemötas. Tidshorisonten är 20202030. Enligt slutsatserna
            från EU-toppmötet den 14 december 2007 anges att omfattningen
            kan gälla bl.a. en förstärkning och modernisering av den Europeiska
            modellen för ekonomiska framgångar, hållbar utveckling som ett
            grundläggande mål för europeiska unionen, global stabilitet, migration,
            energi och klimatskydd samt kampen mot global osäkerhet, internationell
            brottslighet och terrorism. Det är inte lite det. Samtidigt slår
            man dock fast att gruppen inte får ta upp unionens kommande budgetram.
            Första rapporten ska avlämnas 2010. Gruppen består av nio medlemmar
            och leds av förre spanske premiärministern Felipe Gonzáles. Vem
            sa att EU skulle bli smalare och vassare?
          </p>
          <p xml:id="i-LDgq51AmXn9VAihotM24gR">
            Miljöpartiet anser att reflexionsgruppens mandat behöver klargöras
            och begränsas. Det är också viktigt att inte bara välja in personer
            som gillar att ge EU mer makt i denna grupp. Det finns en växande
            klyfta mellan den politiska eliten och medborgarna i EU-länderna,
            vilket inte minst visas i de folkomröstningar som genomförts om
            EU-konstitutionen och Lissabonfördraget. Sverige borde verka för
            att åtminstone någon av ledamöterna i reflexionsgruppen kommer
            att tas bland de som är kritiska till EU:s maktcentralisering
            och som vill se en annan utveckling av EU. Regeringen har hittills
            dock inte visat någon större vilja att sträcka ut en hand till
            EU-skeptikerna och risken är stor att den grupp som ska utreda
            EU:s framtid enbart kommer att bestå av sådana som vill öka EU:s
            makt. Detta bör ges regeringen till känna.
          </p>
          <head type="h1" xml:id="i-X9959EgbKmYbY5chrugRoc">
            16 Sverige måste ha en folkomröstning
          </head>
          <p xml:id="i-XMoQCk4R6o1SE61hrpYPN5">
            Sammanfattningsvis kan man konstatera att förslaget på Lissabonfördraget
            mycket tydligt leder till ökad makt för EU och därmed minskad
            makt till de nationella parlamenten. Detta gäller både i stort
            och smått: utrikespolitiken, säkerhetspolitiken, idrottspolitiken,
            flyktingpolitiken, makten över det juridiska systemet, rymdpolitiken
            m.m. EU går från att fatta beslut med enhällighet till att fatta
            beslut med kvalificerad majoritet på 68 nya områden. Det innebär
            att medlemsstaterna kan bli överkörda och att makten flyttar ännu
            längre från folken.
          </p>
          <p xml:id="i-MrUas9Y6sLruyt28jkG8c7">
            EU tar med Lissabonfördraget stegen allt närmare Europas förenta
            stater. Snart är det bara beskattningsrätten och kyrkopolitiken
            som inte omfattas av EU-beslut. Miljöpartiet anser inte att detta
            är rätt utveckling för EU.
          </p>
          <p xml:id="i-3q24PALDvpNr6TsairKjUZ">
            Miljöpartiet anser att det ska hållas en folkomröstning i Sverige.
            För oss är det ohållbart att förvägra folket chansen att yttra
            sig om en så stor fråga som överföring av makt till EU. Med en
            folkomröstning ökar delaktigheten för medborgarna i EU. Undersökningar
            i Sverige visar samstämmigt att en stor majoritet av folket vill
            ha en folkomröstning. Enligt Sifo i juni 2007 ville 67 % av väljarna
            ha en folkomröstning.
          </p>
          <p xml:id="i-EW7xSLvHoByHzD4YeMrEZe">
            Tyvärr verkar det bara bli Irland som arrangerar en nationell
            folkomröstning om Lissabonfördraget. Inte ens de länder som tidigare
            förkastade förslaget på EU-konstitutionen, Nederländerna och Frankrike,
            vill längre fråga folket om detta nya fördrag är bättre, utan
            man valde i stället att låta de nationella parlamenten rösta om
            fördraget.
          </p>
          <p xml:id="i-JEBjacEaRbyzavqcKjLoi7">
            Mot bakgrund av att ett av syftena med att tillsätta ett EU-konvent
            var att EU behövde komma närmare sina medborgare: Det fanns en
            insikt bland flera EU-ledare om att EU inte var särskilt intressant
            och populärt ute bland folket runt om i EU. Om man då tar fram
            ett fördrag för EU:s framtid så är det märkligt att inte fråga
            folket om man tycker att detta är rätt utveckling av EU eller
            inte.
          </p>
          <p xml:id="i-QCRXumhTdmzTLT1VuCXMv4">
            Det nya fördraget är inget annat än EU-konstitutionen i nya kläder,
            och om de som gillar det nya fördraget menar allvar med de vackra
            orden om en medborgarnas union kan de svårligen säga nej till
            att fråga folket. Det ligger onekligen en hel del i Frankrikes
            före detta premiärminister Jean-Pierre Raffarins uttalande att
            en sann europé kan inte vara emot en folkomröstning.
          </p>
          <head type="h1" xml:id="i-DxgLtn616aVXGLLadPRb6n">
            17 Avslutande lagändringar
          </head>
          <p xml:id="i-MhyRciWKYXkSndtwdrUm8k">
            Miljöpartiet anser att bristerna i Lissabonfördraget är omfattandet
            och vi skulle vilja ha en helt annan utveckling av EU. Vi har
            i denna följdmotion på regeringens proposition om Lissabonfördraget
            pekat på några av de viktigaste punkterna där vi anser att utvecklingen
            går i fel riktning. Miljöpartiets tidigare hemställan om att utlysa
            en svensk folkomröstning om Lissabonfördraget har också avslagits
            av den borgerliga regeringen. Nu har också det irländska folket
            i en folkomröstning röstat nej till Lissabonfördraget och vi anser
            att det är helt fel att den svenska regeringen, liksom många andra
            regeringar i EU, ändå fortsätter ratificeringsprocessen i stället
            för att avbryta den.
          </p>
          <p xml:id="i-3C1nsxAQa87Wne2X28annh">
            Som en följd av denna analys av fördraget anser vi att riksdagen
            ska säga nej till att godkänna det.
          </p>
          <p xml:id="i-Ya42cDePDeHQDhyinQmSeH">
            Som en konsekvens av detta avslår också Miljöpartiet regeringens
            förslag om ändring i lagen (1994:1500) med anledning av Sveriges
            anslutning till Europeiska unionen.
          </p>
        </div>
        <div type="motSignatures">
          <list>
            <item xml:id="i-MPcu37dyPvzEUjezKe1m5d">
              Maria Wetterstrand (mp)
            </item>
            <item xml:id="i-XcSsu3Xf7SxwEVutfXqBKH">
              Peter Eriksson (mp)
            </item>
            <item xml:id="i-S9NqMq6UHA4MjvtruafEDv">
              Ulf Holm (mp)
            </item>
            <item xml:id="i-GFoGbK2C1gTxhyB9AWU7qx">
              Max Andersson (mp)
            </item>
            <item xml:id="i-5gHFAwfM5j6WJzypnJo9y9">
              Bodil Ceballos (mp)
            </item>
            <item xml:id="i-F1LGBAFzf4LaBFyBBcjfJf">
              Esabelle Dingizian (mp)
            </item>
            <item xml:id="i-MFBvWPwhcCgwBubkQUPN5h">
              Tina Ehn (mp)
            </item>
            <item xml:id="i-5ZXynn4KMAhaq37ARTniSs">
              Gunvor G Ericson (mp)
            </item>
            <item xml:id="i-6wc6i7Qr4LsFDjPw7SWu1c">
              Mikael Johansson (mp)
            </item>
            <item xml:id="i-K4pE9JKv4SUViGzmQFHg7C">
              Mehmet Kaplan (mp)
            </item>
            <item xml:id="i-QbZzaNSrAsFU3pmwSFLYi5">
              Helena Leander (mp)
            </item>
            <item xml:id="i-WYTj3KVGmmBPktUe19mDSG">
              Jan Lindholm (mp)
            </item>
            <item xml:id="i-GVGHEVb3rxnXEU8vesd4k6">
              Thomas Nihlén (mp)
            </item>
            <item xml:id="i-KFrLUbRwqnBqjTWXyBjLYf">
              Mats Pertoft (mp)
            </item>
            <item xml:id="i-CWhLbSPjhVb885Ub1CFFew">
              Lage Rahm (mp)
            </item>
            <item xml:id="i-JYbxY77tNRY13NaKNLRHLX">
              Peter Rådberg (mp)
            </item>
            <item xml:id="i-6bMmdMFJwWf9wDuxasNgVo">
              Karin Svensson Smith (mp)
            </item>
            <item xml:id="i-UeCyvqwHRYfTtsvhJa9v29">
              Mikaela Valtersson (mp)
            </item>
            <item xml:id="i-3UmNyyQW5DcFXG691Ct4v7">
              Christopher Ödmann (mp)
            </item>
          </list>
        </div>
      </div>
    </body>
  </text>
</TEI>
