<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-SfU-01230">
  <teiHeader>
    <fileDesc>
      <titleStmt>
        <title>Svensk flyktingpolitik</title>
        <author corresp="i-QhdbBfCQXCqPEr4GTwvK8F">av Tony Haddou m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1230 av Tony Haddou m.fl. (V)</title>
          <idno type="rdwebb">HA021230</idno>
          <rs type="number">1230</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HA021230/text</ref>
          <ref type="dokument_url_html">https://data.riksdagen.se/dokument/HA021230</ref>
          <ref type="dokumentstatus_url_xml">https://data.riksdagen.se/dokumentstatus/HA021230</ref>
          <ref type="pdf">https://data.riksdagen.se/fil/BC82E295-7238-4485-BE52-0BCB9ACD5D14</ref>
          <ref type="docx">https://data.riksdagen.se/fil/37F25754-F75D-4E0D-A5E2-D72FEE7C17EE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-S9N4wWD2qfoGM8u1D3QrvL</idno>
            <name>Nadja Awad</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-WDHKWTEjhYUtWZMsfK5xCg" type="signed"/>
        <correspContext corresp="i-WDHKWTEjhYUtWZMsfK5xCg">
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-S9N4wWD2qfoGM8u1D3QrvL"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction type="submitted" xml:id="i-FKh1g8xpba5rTeTgFS54J5">
          <date when="2022-11-22"/>
          <time when="15:11:34"/>
        </correspAction>
        <correspAction type="reviewed" xml:id="i-XKoZywJ1rFcVGUzZc9RUR4">
          <date when="2022-11-22"/>
          <time when="20:55:19"/>
        </correspAction>
        <correspAction type="referred" xml:id="i-4WN77Ck36vVS3xSB11CPuz">
          <date when="2022-12-01"/>
        </correspAction>
        <correspAction type="assigned" xml:id="i-DA2yjfdj3taWYwLmmvjHYa">
          <date when="2023-09-01"/>
          <time when="10:56:41"/>
        </correspAction>
        <correspContext corresp="i-DA2yjfdj3taWYwLmmvjHYa">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-DzoDSnhcPiKcQuk5ysrats"/>
        <correspContext corresp="i-DzoDSnhcPiKcQuk5ysrats">
          <ref type="uppgift">2022/23:AU1</ref>
          <ref type="ref_dok_id">HA01AU1</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU1</ref>
          <ref type="ref_dok_titel">Utgiftsområde 13 Jämställdhet och nyanlända invandrares etablering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-KHXBGdWo716boMtbXBeyvV"/>
        <correspContext corresp="i-KHXBGdWo716boMtbXBeyvV">
          <ref type="uppgift">2022/23:AU6</ref>
          <ref type="ref_dok_id">HA01AU6</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU6</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SL5iM2N7mmgHLZfQ2bhy13"/>
        <correspContext corresp="i-SL5iM2N7mmgHLZfQ2bhy13">
          <ref type="uppgift">2022/23:SfU15</ref>
          <ref type="ref_dok_id">HA01SfU15</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU15</ref>
          <ref type="ref_dok_titel">Migrationsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-X8tHU9MbCAmgHsKfEWrmoQ"/>
        <correspContext corresp="i-X8tHU9MbCAmgHsKfEWrmoQ">
          <ref type="uppgift">2022/23:SfU4</ref>
          <ref type="ref_dok_id">HA01SfU4</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU4</ref>
          <ref type="ref_dok_titel">Utgiftsområde 8 Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HtqMRuHFa9MBnMZpRUxubd"/>
        <correspContext corresp="i-HtqMRuHFa9MBnMZpRUxubd">
          <ref type="uppgift">2022/23:UbU9</ref>
          <ref type="ref_dok_id">HA01UbU9</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UbU9</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2022/23:1230 av Tony Haddou m.fl. (V) Svensk flyktingpolitik</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-R3LcHa3h8huqqpYt2EgmYz">
          <head>
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 Varför drivs människor på flykt?
            </item>
            <item style="indent-level: 2">
              3.2 Flyktingkonventionen
            </item>
            <item style="indent-level: 1">
              4 Ändringar i utlänningslagen
            </item>
            <item style="indent-level: 2">
              4.1 En förändrad syn på rättigheter
            </item>
            <item style="indent-level: 2">
              4.2 Felaktiga utgångspunkter
            </item>
            <item style="indent-level: 1">
              5 En återgång till den tidigare utlänningslagstiftningen
            </item>
            <item style="indent-level: 1">
              6 Översyn och övergångsbestämmelser
            </item>
            <item style="indent-level: 2">
              6.1 Regularisering
            </item>
            <item style="indent-level: 2">
              6.2 Övergången från barn till vuxen
            </item>
            <item style="indent-level: 2">
              6.3 Stärk barnrättsperspektivet i utlänningslagen
            </item>
            <item style="indent-level: 2">
              6.4 Stärk barnrättsperspektivet i asylutredningen
            </item>
            <item style="indent-level: 2">
              6.5 Feministisk migrationspolitik
            </item>
            <item style="indent-level: 2">
              6.6 Hbtqi-personers rättigheter i asylprocessen
            </item>
            <item style="indent-level: 1">
              7 En rättssäker asylprövning
            </item>
            <item style="indent-level: 1">
              8 Utvidga rätten till familjeåterförening
            </item>
            <item style="indent-level: 2">
              8.1 Familjeåterförening i praktiken
            </item>
            <item style="indent-level: 2">
              8.2 Ta bort 18-årsgränsen för familjeåterförening
            </item>
            <item style="indent-level: 2">
              8.3 Återinför sista länken-bestämmelsen
            </item>
            <item style="indent-level: 1">
              9 Öka antalet kvotflyktingar
            </item>
            <item style="indent-level: 1">
              10 Återvändande
            </item>
            <item style="indent-level: 2">
              10.1 LMA
            </item>
            <item style="indent-level: 1">
              11 Verkställighetshinder
            </item>
            <item style="indent-level: 1">
              12 Villkoren för ukrainska flyktingar och asylsökande
            </item>
            <item style="indent-level: 2">
              12.1 Dagersättning
            </item>
            <item style="indent-level: 2">
              12.2 Meningsfull sysselsättning
            </item>
          </list>
        </div>
        <div type="motProposal" subtype="förslag">
          <head xml:id="i-3PBwFzKchjbp2oYayysFpP">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-6eynVcHuqkH35SBL5gWud7">
              Riksdagen ställer sig bakom det som anförs i motionen om att
              regeringen bör återkomma med förslag om att återgå till utlänningslagen
              som den såg ut innan begränsningslagen trädde i kraft och tillkännager
              detta för regeringen.
            </item>
            <item sortKey="Yrkande 2" xml:id="i-KUGSwThtoN8KfHvimjFLM8">
              Riksdagen ställer sig bakom det som anförs i motionen om att
              regeringen vid en återgång till utlänningslagens lydelse före
              den 20 juli 2016 bör återkomma med förslag på översyn av lagen
              och nödvändiga övergångsbestämmelser och tillkännager detta för
              regeringen.
            </item>
            <item sortKey="Yrkande 3" xml:id="i-Y2yToqKzfhWFWDXH2VY6ky">
              Riksdagen ställer sig bakom det som anförs i motionen om att
              de ensamkommande barn och unga som varit i Sverige i över ett
              år ska beviljas permanenta uppehållstillstånd och tillkännager
              detta för regeringen.
            </item>
            <item sortKey="Yrkande 4" xml:id="i-RdwLjaEG4fMhaiu3BhVckE">
              Riksdagen ställer sig bakom det som anförs i motionen om att
              regeringen bör utreda möjligheten att införa en form av regularisering
              för den som levt i Sverige under en längre tid, oavsett tidigare
              uppehållsrättslig status, och tillkännager detta för regeringen.
            </item>
            <item sortKey="Yrkande 5" xml:id="i-WUBeVYJAxThN9jiGWmCEgA">
              Riksdagen ställer sig bakom det som anförs i motionen om att
              regeringen bör genomföra en översyn av utlänningslagens åldersgränser
              och vilka konsekvenser de har i syfte att stärka skyddet för dem
              mellan 18 och 21 år och tillkännager detta för regeringen.
            </item>
            <item sortKey="Yrkande 6" xml:id="i-3YotatwnZjUYx6CKEEQyfG">
              Riksdagen ställer sig bakom det som anförs i motionen om att
              regeringen bör återkomma med förslag om att tydliggöra barnspecifika
              former av förföljelse som flyktinggrund i utlänningslagen och
              tillkännager detta för regeringen.
            </item>
            <item sortKey="Yrkande 7" xml:id="i-7eeCcHyr6oD3n1HE5w1KKk">
              Riksdagen ställer sig bakom det som anförs i motionen om att
              regeringen bör återkomma med förslag om att i utlänningslagen
              stärka barnets rätt att komma till tals och tillkännager detta
              för regeringen.
            </item>
            <item sortKey="Yrkande 8" xml:id="i-RXrv3xUhhtmNfetve5MNwk">
              Riksdagen ställer sig bakom det som anförs i motionen om att
              regeringen bör återkomma med förslag om att utvisningar av tvångsomhändertagna
              barn förutsätter godkännande av socialnämnden och tillkännager
              detta för regeringen.
            </item>
            <item sortKey="Yrkande 9" xml:id="i-5d27ZFC7xEPo1dHjoKNGFe">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av barnanpassade
              utredningsenheter på Migrationsverket och tillkännager detta för
              regeringen.
            </item>
            <item sortKey="Yrkande 10" xml:id="i-9fr9xGY7zuh4jztGrHw45W">
              Riksdagen ställer sig bakom det som anförs i motionen om att
              regeringen bör återkomma med förslag om en tidsgräns för start
              av asylutredningar som rör barn och tillkännager detta för regeringen.
            </item>
            <item sortKey="Yrkande 11" xml:id="i-SAosFENPavmBHL8782dSo">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av en särskild
              inspektion för att säkerställa att Migrationsverkets rutiner och
              riktlinjer tillämpas rättssäkert och enhetligt och tillkännager
              detta för regeringen.
            </item>
            <item sortKey="Yrkande 12" xml:id="i-DoyQnUdvNc1QNETEUW2WzQ">
              Riksdagen ställer sig bakom det som anförs i motionen om att
              regeringen bör utreda behoven av ökad kunskap om ensamkommande
              flickor och specifika asylskäl för gruppen och tillkännager detta
              för regeringen.
            </item>
            <item sortKey="Yrkande 13" xml:id="i-HcTpTYx8Q848zoVsJEp7UR">
              Riksdagen ställer sig bakom det som anförs i motionen om att
              regeringen bör återkomma med förslag om att stärka skyddet för
              hbtqi-personer i asylprocess och tillkännager detta för regeringen.
            </item>
            <item sortKey="Yrkande 14" xml:id="i-NjFKpxXKpRTPSyx9VaywRN">
              Riksdagen ställer sig bakom det som anförs i motionen om att
              regeringen bör säkerställa att Migrationsverket kan erbjuda tolkar
              med hbtqi-kompetens och tillkännager detta för regeringen.
            </item>
            <item sortKey="Yrkande 15" xml:id="i-DYQwcsB2RRsYikCJuJ2tsW">
              Riksdagen ställer sig bakom det som anförs i motionen om att
              regeringen bör tillsätta en utredning för att se över rättssäkerheten
              inom asylprocesser och tillkännager detta för regeringen.
            </item>
            <item sortKey="Yrkande 16" xml:id="i-9L99iVwvzKsu4UtS6TjwKa">
              Riksdagen ställer sig bakom det som anförs i motionen om att
              regeringen bör återkomma med förslag på hur rätten till familjeåterförening
              kan stärkas och tillkännager detta för regeringen.
            </item>
            <item sortKey="Yrkande 17" xml:id="i-4VwEsNSWKQyfc4HwuxDdQv">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett borttagande
              av 18-årsregeln i utlänningslagen och tillkännager detta för regeringen.
            </item>
            <item sortKey="Yrkande 18" xml:id="i-2CrkJkj1JQJV9iGd2355Vm">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett återinförande
              av sista länken-bestämmelsen i utlänningslagen och tillkännager
              detta för regeringen.
            </item>
            <item sortKey="Yrkande 19" xml:id="i-TmJ6WkbB2abQy8nVfD95oA">
              Riksdagen ställer sig bakom det som anförs i motionen om att
              regeringen bör återkomma med förslag om att öka antalet som vidarebosätts
              till Sverige till 5 000 per år och tillkännager detta för regeringen.
            </item>
            <item sortKey="Yrkande 20" xml:id="i-LhvqigWTUmS4HbdPUQbXHn">
              Riksdagen ställer sig bakom det som anförs i motionen om att
              regeringen bör återkomma med en strategi för återvändandepolitiken
              som bygger på erfarenheter av vad som fungerar och där migrationspolitikens
              mål samverkar, enligt beskrivningen i motionen, och tillkännager
              detta för regeringen.
            </item>
            <item sortKey="Yrkande 21" xml:id="i-NFXhLo2PPRbDdQwCVw9bLS">
              Riksdagen ställer sig bakom det som anförs i motionen om att
              2016 års ändringar i lagen (1994:137) om mottagande av asylsökande
              m.fl. ska rivas upp och tillkännager detta för regeringen.
            </item>
            <item sortKey="Yrkande 22" xml:id="i-4KpjNGgQF3f3ykzDoQ52eV">
              Riksdagen ställer sig bakom det som anförs i motionen om att
              regeringen ska återkomma med förslag utifrån Uppehållstillstånd
              på grund av praktiska verkställighetshinder och preskription (SOU
              2017:84) och tillkännager detta för regeringen.
            </item>
            <item sortKey="Yrkande 23" xml:id="i-6UBkzhrHiBSbPwpceZA76y">
              Riksdagen ställer sig bakom det som anförs i motionen om att
              regeringen bör återkomma med förslag om att höja dagersättningen
              till nivån på riksnormen i försörjningsstödet och sedan räkna
              upp den enligt riksnormen och tillkännager detta för regeringen.
            </item>
            <item sortKey="Yrkande 24" xml:id="i-5cY8hHYBvTH5TZ5rUrzzDw">
              Riksdagen ställer sig bakom det som anförs i motionen om att
              regeringen bör återkomma med förslag om att ge asylsökande och
              de som omfattas av massflyktsdirektivet rätt att läsa sfi och
              tillkännager detta för regeringen.
            </item>
            <item sortKey="Yrkande 25" xml:id="i-RBX5fRK8E1QPddEEaMNb8m">
              Riksdagen ställer sig bakom det som anförs i motionen om att
              regeringen bör återkomma med förslag om att ge de som får tillfälligt
              skydd enligt massflyktsdirektivet rätt att delta i etableringsprogrammet
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-CXRafAiU5DiUpekWjB7G3T">
            3 Inledning
          </head>
          <p xml:id="i-XZ7awiB75N8YwTJHjv7YjX">
            Vänsterpartiet vill att Sverige och Europa ska ha en mänsklig,
            värdig och välkomnande flyktingpolitik. I en tid då asylrätten
            är under attack i såväl Sverige som Europa står Vänsterpartiet
            fast vid försvaret av rätten till skydd och trygghet. Alla ska
            ha möjlighet att söka skydd undan förföljelse och förtryck. Alla
            ska kunna få sina asylskäl prövade på ett rättssäkert sätt. För
            att det ska bli verklighet måste EU släppa in dem som söker skydd
            så att de kan få sina asylskäl prövade. Så ser det inte ut i dag.
            I stället byggs murarna runt EU ständigt högre och nästan alla
            legala möjligheter att ta sig till EU har täppts till.
          </p>
          <p xml:id="i-THmmn5iDPdCQ1gHWhooN2c">
            De som ändå lyckas ta sig till Europa har få möjligheter att
            påverka var de ska få leva sina liv. Sverige och övriga EU-länder
            kränker i dag systematiskt asylsökandes mänskliga rättigheter.
            För att ändra på det vill vi riva murarna runt EU, vi vill att
            fler länder ska ta sitt ansvar för mottagandet av människor på
            flykt och att de asylsökande ska få större inflytande över var
            de söker asyl. Vänsterpartiets syn på EU:s migrations­politik
            utvecklas i motionen EU:s migrationspolitik (2022/23:248).
          </p>
          <p xml:id="i-7DdWm7sXYToE1MZRMVi3eh">
            Dessutom krävs en rad ändringar i utlänningslagen för att säkerställa
            att skydds­behövande och migranter får sina mänskliga rättigheter
            tillgodosedda och att de ges en rättvis och rättssäker prövning
            av skyddsskäl eller andra skäl för uppehållstillstånd.
          </p>
          <p xml:id="i-KF9N21ZhXj9Lub7GaW2Zju">
            I Vänsterpartiets Sverige är migration naturligt och självklart.
            Här kan människor på flykt hitta en fristad och andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet.
          </p>
          <head type="h2" xml:id="i-K8n78NC1RZ2Mgf85u2EKHk">
            3.1 Varför drivs människor på flykt?
          </head>
          <p xml:id="i-KcQcdqnxTgSpa2tdt5MvDN">
            I slutet av 2021 befann sig över 100 miljoner människor på flykt
            runtom i världen, enligt FN:s flyktingorgan UNHCR. De flesta,
            drygt 53 miljoner människor, är internflyktingar. Drygt 21 miljoner
            är flyktingar under UNHCR:s mandat och strax under sex miljoner
            under UNRWA:s mandat. Drygt fyra miljoner är asylsökande och ytterligare
            drygt fyra miljoner är venezolaner som flytt sitt hemland, vilka
            särredovisas av UNHCR eftersom de utgör en speciell kategori.
            83 procent av världens flyktingar och venezolanerna på flykt befinner
            sig i ett utvecklingsland, 72 procent i ett grannland till det
            land de är medborgare i. Barn är överrepresenterade bland de som
            befinner sig på flykt. 41 procent av de som befinner sig på flykt
            är barn, trots att barn utgör 30 procent av världens samlade befolkning.
            Dessutom lever omkring 10 miljoner människor som statslösa och
            nekas därmed tillgång till grundläggande rättigheter som utbildning,
            vård, sysselsättning och fri rörlighet.
          </p>
          <p xml:id="i-XjuyN3XPEtS85VHAMMiMk6">
            Människor flyr framför allt från politiskt förtryck, krig och
            våld. De bakomliggande orsakerna är en ojämlik och orättvis värld
            samt klimatförändringarna. Samtidigt som vi arbetar för ett mänskligt
            och välkomnande mottagande av människor på flykt måste vi bekämpa
            de orättvisor, den ojämlikhet samt de krig, konflikter och klimatförändringar
            som ligger bakom flykten.
          </p>
          <p xml:id="i-Y25bs4WfCEigg1s3yoGCvx">
            Världens konflikter utkämpas till största delen med vapen som
            tillverkats i den rika delen av världen. Vapenhandeln genererar
            stora vinster för vapenindustrin samtidigt som den orsakar död,
            förstörelse och massflykt. Även Sverige bidrar aktivt till att
            människor tvingas fly genom att exportera vapen till länder som
            kränker grundläggande mänskliga rättigheter och till länder som
            för krig.
          </p>
          <p xml:id="i-99v5733CPE8mfAp2sroGq8">
            Samtidigt växer gruppen klimatflyktingar till följd av att klimatet
            förändras och slår sönder människors möjligheter att leva i sin
            hembygd. Ökad konkurrens om minskande naturresurser skapar och
            förstärker väpnade konflikter. Även när det kommer till klimat­flyktingar
            har vi i Sverige ett stort medansvar genom våra utsläpp av växthusgaser.
          </p>
          <p xml:id="i-M8q9WwGNcqCfvmqooaKJoh">
            När behoven av hjälp är stora måste vi i den rika delen av världen
            ta vårt ansvar och hjälpa dem som är mest utsatta. Vi får aldrig
            använda de drygt 90 miljoner människorna på flykt som ett argument
            för att stänga gränser och förvägra människor skydd. Ändå är det
            precis så Sverige och Europa agerat de senaste åren. Denna politik
            måste förändras till en human och värdig behandling av människor
            på flykt.
          </p>
          <head type="h2" xml:id="i-Ai2a1tuiNocfVBxD8bSu2T">
            3.2 Flyktingkonventionen
          </head>
          <p xml:id="i-MFeLxyaE78Nfx5TihBQDSk">
            FN:s flyktingkonvention, som utgör grunden för asylrätten och
            människors möjligheter att få skydd undan krig och förtryck, kom
            till 1951. Delvis som en konsekvens av lärdomarna från andra världskrigets
            grymheter och för att möta de uppenbara behoven av en politik
            som värnar dem som utsätts för förföljelse, krig och förtryck,
            men också för att praktiskt hantera det faktum att stora folkgrupper
            hade tvångsförflyttats p.g.a. kriget och nu levde i ett annat
            land än det de var medborgare i. De behövde få en fristad, asyl
            i det nya landet och därmed möjligheter att bli en del av sina
            nya sammanhang med de rättigheter, skyldigheter och möjligheter
            som följer av erkännandet av flyktingskapet.
          </p>
          <p xml:id="i-JCUoJqVwkkeJcNPXNracM8">
            Flyktingkonventionen har uppdaterats med tilläggsprotokoll för
            att anpassas efter nya verkligheter. Den har varit och är viktig
            för att garantera skyddet för människor på flykt, men både ursprungskonventionen
            och tilläggen innehåller flera begränsningar som i grunden beror
            på när de tillkommit. Den mest påtagliga utifrån dagens situation
            är att den förutsätter att den människa som flyr befinner sig
            i landet där hen ska söka asyl, eftersom det var så situationen
            såg ut efter andra världskriget. Det finns inga bestäm­melser
            i konventionerna som reglerar rättigheterna under själva flykten.
          </p>
          <p xml:id="i-3xVkdoY21sWGi2JJpPnYAt">
            I dag är situationen en annan än när konventionen och tilläggen
            skrevs. Människor flyr från förtryck eller förföljelse eller hotas
            av pågående krig, ibland inom landets gränser och ibland till
            ett grannland där det också råder svåra och osäkra förhållanden.
            Välbevakade gränser och visumkrav hindrar människor från att röra
            sig över nations­gränser och begränsar deras möjligheter att få
            skydd. Resorna, särskilt i de fall då smugglare krävs för att
            ta sig fram, är ofta dyra, vilket innebär att många människor
            inte har möjligheten att fly.
          </p>
          <p xml:id="i-KdVrYyWhNjgPufUzgeWd8P">
            Flyktingkonventionen utgör också grunden för vilka som har rätt
            till asyl. Många länder, däribland Sverige och EU-staterna, har
            mer långtgående bestämmelser. Utgångs­punkten är dock densamma:
            att förföljelse, förtryck och krig utgör anledningar till att
            kunna få asyl. I svensk lagstiftning finns en bestämmelse om att
            särskilda och synner­ligen ömmande omständigheter kan ge rätt
            till uppehållstillstånd. Det kan handla om svåra sjukdomstillstånd
            eller levnadsvillkor som gör det direkt stötande att avvisa eller
            utvisa de människor som är drabbade. Bestämmelsen har tillkommit
            efter starka folk­opinioner som inte accepterat en lagstiftning
            som behandlar utsatta människor så inhumant, men också för att
            Sverige ska leva upp till de åtaganden vi är bundna av genom flera
            andra internationella konventioner.
          </p>
          <p xml:id="i-9mWW9PeULWZiotp3K2Ejy8">
            Att vara utsatt p.g.a. fattigdom, svält eller sjukdom ger enligt
            flyktingkonventionen inte rätt till asyl, trots att behoven av
            skydd inte nödvändigtvis är mindre för de drabbade. Den ekonomiska
            eller sociala situation som människor på flykt befinner sig i
            är ofta en nära följd av diskriminerande och förtryckande politiska
            beslut. I debatten har begreppet ekonomiska migranter kommit att
            användas, ofta godtyckligt, för att beskriva människor på flykt
            som inte har rätt till skydd enligt flyktingkonventionen. Den
            rika delen av världen har under senare år också blivit allt mer
            stängd för dessa grupper. På så vis används flyktingkonventionen
            för att begränsa möjligheterna att komma till den rikare delen
            av världen, snarare än att ses som en garanterad miniminivå för
            skydd. Flykting­konventionen behöver stärkas för att bättre motsvara
            dagens förhållanden. I dagens politiska klimat, då starka nationalistiska
            och högerextrema vindar blåser, måste fokus dock främst ligga
            på att försvara och hävda den flyktingkonvention som ligger fast.
          </p>
          <head type="h1" xml:id="i-CHCtwcRVPTew2cYQ8pohjJ">
            4 Ändringar i utlänningslagen
          </head>
          <p xml:id="i-PexxDsUFYb4uAmub6h1EKJ">
            Sommaren 2021 trädde ändringar i utlänningslagen i kraft, efter
            fem år med begräns­ningslagen (lagen [2016:752] om tillfälliga
            begränsningar av möjligheten att få uppe­hållstillstånd i Sverige).
            Dessa ändringar, som baseras på betänkandet från den parla­mentariska
            migrationskommittén, innebar att huvuddragen i begränsningslagen
            blev permanenta. Regeringen motiverade ändringarna med formuleringen:
            ”Det finns behov av ändrade regler för att regelverket om möjlighet
            att beviljas uppehållstillstånd i Sverige ska vara långsiktigt
            hållbart och inte väsentligen avvika från regelverken i andra
            EU-länder. Regelverket ska vara humant, rättssäkert och effektivt
            och värna asylrätten.”
          </p>
          <p xml:id="i-DcqExLN6GbDsBR6MhW9m3C">
            Vänsterpartiet instämmer i att det behövs en ny migrationspolitik.
            Vi anser att den svenska asyllagstiftningen behöver förbättras
            och utvecklas. Efter flera års tvära kast och otillräckligt beredd
            lagstiftning är det hög tid att skapa en genomtänkt och solidarisk
            flyktingpolitik som tar avstamp i internationella konventioner
            och deras andemening. Tyvärr lever de nu genomförda förändringarna
            varken upp till regeringens ambitioner eller Vänsterpartiets förhoppningar.
          </p>
          <p xml:id="i-2uxFQ3pAmN13YNy9rqcaYv">
            Förändringarna innebar att den kraftigaste omsvängningen av svensk
            migrations­lagstiftning någonsin (begränsningslagen), med undantag
            av några mindre ändringar, blev permanent. Sverige har därmed
            en lagstiftning som är näst intill så sträng den kan vara utan
            att bryta mot de konventioner och den EU-rätt Sverige är bundet
            att följa. Denna förändring leder till dramatiska försämringar
            av förutsättningarna för de som söker skydd i Sverige, för integrationen
            och för samhället i stort.
          </p>
          <p xml:id="i-RaD8MbtUPysChiXJqgb2Yn">
            I propositionen bakom lagändringen konstaterar regeringen själv
            att förslagen kommer att leda till försämringar ur ett barnrättsperspektiv,
            försämrad jämställdhet, försämrad integration samt vissa försämringar
            avseende nyanländas hälsa. Förklaringen till att regeringen ändå
            ville genomföra alla dessa försämringar är att den anser det sannolikt
            att de ska få färre människor att söka skydd i Sverige, och att
            de ska leda till att andra länder tar ett större ansvar.
          </p>
          <p xml:id="i-BsiNb2hoWY7hHZkHLVSfB2">
            Vänsterpartiet står inte bakom ambitionen att färre ska söka
            skydd i Sverige. Det finns inte heller stöd för föreställningen
            att de strängare reglerna skulle leda till att färre söker sig
            hit eller att andra länder tar ett större ansvar. Det har fem
            år med begränsnings­lagen visat. Förändringarna är i stället uttryck
            för den sämsta formen av symbolpolitik, som syftar till att skyla
            över denna regerings oförmåga att bygga upp en robust välfärd
            och utjämna klyftorna i samhället genom att skylla på de som sökt
            skydd från krig och förtryck. Som resultat blir Sverige ett sämre
            land att leva i, både för den som söker skydd och för alla andra
            som lever här.
          </p>
          <head type="h2" xml:id="i-EaykJQq1VmHvWBMeMXYu2Q">
            4.1 En förändrad syn på rättigheter
          </head>
          <p xml:id="i-7QQ43XMRkstfFbKohXewm4">
            Begränsningslagen innebar ett skifte när det gäller synen på
            rättigheter och integration. Från att se rättigheter som en väg
            till integration valde en majoritet i riksdagen – under ledning
            av Socialdemokraterna – att använda undandragande av rättigheter
            som ett sätt att försöka skrämma bort människor på flykt. De tydligaste
            exemplen på detta skifte är de införda försörjningskraven för
            rätten att leva med sin familj och att få permanent uppehållstillstånd.
            Regelverket ger arbetsgivarna ett styrkeövertag eftersom de i
            praktiken kan avgöra om arbetstagarna ska få stanna permanent
            i trygghet och få leva med sina familjer. Löntagare i sådan utsatthet
            är lätta att utnyttja, att underbetala, att kränka, att byta ut
            och att tysta. Det får allvarliga konsekvenser för den som utsätts
            direkt, men även för kollegan som arbetar bredvid. Löntagarkollektivet
            är aldrig starkare än de otryggaste på arbetsmarknaden.
          </p>
          <p xml:id="i-8TeGhS7J34zVAq1msGpRPd">
            Genom den nya lagstiftningen blir denna maktobalans en permanent
            del av svensk arbetsmarknad. Den S-ledda regeringen förde oss
            därmed från den syn på rättigheter som arbetarrörelsen sedan begynnelsen
            stridit för, där rättigheter ses som verktyg för att ta bort hinder
            för jämlikhet och inkludering. I stället infördes en högerutopi,
            där rättig­heter är en belöning för den som trots alla svårigheter
            lyckas ta sig genom låsta dörrar och integrera sig på det sätt
            som för tillfället behagar de styrande. Ett sådant skifte får
            inte bara konsekvenser för dem som påverkas direkt utan för oss
            alla i samhället.
          </p>
          <p xml:id="i-BgaF3cd42NXiHQJbThDUuH">
            S-MP-regeringen skapade därmed samma maktobalanser inom asyllagstiftningen
            som redan finns inom arbetskraftsinvandringen, och som Socialdemokraterna
            åter­kommande kritiserat, dock utan att åtgärda. Det är svårt
            att tolka på annat sätt än att viljan att hindra människor från
            andra länder att komma till Sverige har blivit Social­demokraternas
            överordnade mål, till och med överordnat arbetarrörelsens historiska
            kamp för lika rättigheter och större makt till arbetstagaren på
            arbetsmarknaden.
          </p>
          <p xml:id="i-ENRup9SVn43HqCbtDYdw1d">
            Detta är inte bara oanständigt – det är en nederlagsstrategi.
            Högern har i alla tider ansett att arbetarklassen sporras att
            arbeta hårdare och anstränga sig mer om den är hungrig, otrygg
            och livegen. Historiskt har arbetarrörelsen mött detta förtryck
            med kamp för allas lika rätt till frihet, trygghet och en lön
            att leva på. Nu använder Social­demokraterna samma argument som
            högern alltid gjort. ”Integration” ska sporras fram med utsatthet
            och otrygghet.
          </p>
          <p xml:id="i-XNzygvEJJV2zJ92RwXi8Jj">
            Utan solidaritet krackelerar de värn och välfärdssystem som arbetarrörelsen
            har byggt upp för den som lever och verkar i Sverige. Som en del
            av denna rörelse kommer Vänsterpartiet aldrig att acceptera ett
            sådant paradigmskifte kring synen på rättigheter i samhället,
            inte heller att löntagares position försvagas på ett sådant sätt.
            Frågan är varför Socialdemokraterna i regeringsställning aktivt
            valt att göra just det.
          </p>
          <p xml:id="i-CzZ8tcpq6DGU53bcFSKJJK">
            Högerpartiernas projekt går ut på att attackera välfärden och
            bryta ned våra trygghets­system. Till sin hjälp tar de ett parti
            som baserar sin politik på rasistiska idéer. Det syns tydligt
            i deras förslag på hur nyanländas rätt till ersättningar och bidrag
            ska begränsas. Genom att utmåla de som söker skydd här som hot
            och belastning blir de lättare att angripa och det blir lättare
            att neka dem deras rättigheter. I grunden vill högern skära ned
            på trygghetssystemen för alla; det är klassisk högerpolitik. Det
            är lättast att göra det för just dessa grupper, och därför börjar
            de där.
          </p>
          <p xml:id="i-Gp4spxhvKpppuLqFJVBNAW">
            Migrationskommitténs sekretariat konstaterade i ett underlag
            till kommittén att EU-rätten inte tillåter den typen av åtskillnad
            mellan nyanlända och medborgare. Den väg högerpartierna föreslår
            kommer att drabba oss alla, om den blir verklighet. Det är därför
            obegripligt att regeringen driver migrationspolitiken i samma
            riktning.
          </p>
          <head type="h2" xml:id="i-Jt7EkRFRZsxFKqicCS7syh">
            4.2 Felaktiga utgångspunkter
          </head>
          <p xml:id="i-6E9FEEK6YknLZXpmTCmdYK">
            Vänsterpartiet anser att arbetet med att ta fram en ny lagstiftning
            som skulle vara lång­siktigt hållbar, human, rättssäker och effektiv
            borde tagit hänsyn till att begränsnings­lagen var en tillfällig
            parantes som infördes hastigt och utan tillräcklig beredning,
            med den uttalade ursäkten att den endast skulle vara tillfällig.
            Och att den, trots förlängning, ännu inte utvärderats eller granskats
            i förhållande till de syften regeringen motiverade den med.
          </p>
          <p xml:id="i-PGCjHShCuMRF6xa6W7K3hD">
            Av Migrationskommitténs betänkande framgår att det inte kan ledas
            i bevis att det är den stramare asyllagstiftningen som gjort att
            färre människor söker asyl i Sverige, och inte heller att en sådan
            lagstiftning har förmått andra medlemsländer att ta ett större
            ansvar, eller att Sverige under tiden har rustat sitt mottagande.
            Det kommitténs betänk­ande däremot med all tydlighet visar är
            att det finns mycket omfattande och allvarliga negativa konsekvenser
            av begränsningslagen, för såväl individer som samhället.
          </p>
          <p xml:id="i-Nyn7UrjNiruTmbzJthVcLf">
            Regeringen och kommittén borde ha tagit sin utgångspunkt i den
            ordinarie utlännings­lagen (2005:716) i stället för i begränsningslagen.
            Det finns flera delar i utlänningslagen som behöver ses över och
            som kan utvecklas för att skapa en humanare, mer rättssäker, långsiktigt
            hållbar och effektiv asyllagstiftning. Vänsterpartiet har lyft
            flera sådana förslag i riksdagsmotioner (se En mänsklig och rättssäker
            flyktingpolitik [2018/19:297]). Om kommittén hade tagit utgångspunkt
            i utlänningslagen och adresserat de brister som finns i den genom
            konstruktiva samtal hade den kunnat ta fram ett mycket bättre
            lagförslag.
          </p>
          <p xml:id="i-TXxEJE9ezUrGF7c29nTsjU">
            I kommittébetänkandets konsekvensanalys påpekas att en återgång
            till utlännings­lagen skulle göra migrationslagstiftningen mindre
            komplex, dvs. mer överblickbar och rättssäker. Det är anmärkningsvärt
            att man trots detta konstaterande ignorerar följderna av att föreslå
            motsatsen. Vänsterpartiet försökte förhandla med regeringen och
            partierna som ingår i januarisamarbetet, men de var inte intresserade
            av att diskutera förslag som skulle kunna förbättra migrationslagstiftningen.
          </p>
          <head type="h1" xml:id="i-LpEnxvW8X5kj84QnbVjXui">
            5 En återgång till den tidigare utlänningslagstiftningen
          </head>
          <p xml:id="i-6MbeecV3ie4wibFNKDUpxN">
            Vänsterpartiet kan med stor sorg konstatera att det finns en
            majoritet i Sveriges riksdag som vill stoppa människorna som flyr
            från krig och förtryck, i stället för att bekämpa anledningarna
            till flykten och vapenexporten till de krigande förtryckarna.
            Som låter världens rikaste kontinent anlita turkisk militär och
            libyska miliser till att beskjuta män­niskor på flykt och trycka
            bort dem från EU:s gränser, i stället för att samarbeta för ett
            humant mottagande av de som tvingas fly. Som använder bistånd
            för att tvinga fattiga länder att stoppa människor på flykt, samtidigt
            som den inte agerar för att stoppa skatte­flykten från samma länder.
            I en tid då nöden är enorm, när rekordmånga människor befinner
            sig på flykt och de humanitära behoven är stora behövs Sveriges
            röst som humanitär stormakt. Majoriteten i Sveriges riksdag vill
            i stället göra Sverige till en humanitär lilleputtstat.
          </p>
          <p xml:id="i-VxvYhfs2acCQohY6ZF7aZf">
            Vänsterpartiet anser att problemet är det faktum att människor
            runtom i världen tvingas fly för sina liv, inte att några få av
            dem vill söka skydd i Sverige. Tvärtom är det något vi är, och
            ska vara, stolta över. Att Sverige är känt som ett land där människors
            rättigheter respekteras, där även kvinnor och barn har rättigheter
            och goda förutsättningar att förverkliga sina livsambitioner är
            en bild vi vill värna och stärka. För att det ska vara annat än
            en bild i framtiden krävs dock aktiv handling. Ambitionen bakom
            den nya lagstiftningen tycks vara att Sverige ska bli ett sämre
            land, som människor inte vill bo och leva i. Det är en politisk
            vision som Vänsterpartiet är mycket främmande för.
          </p>
          <p xml:id="i-6Yh4bFQN3an6debmkaVmBA">
            Insikten att undandragande av rättigheter aldrig stannar vid
            att omfatta specifika grupper förpliktigar. Asylrätten skapades
            inte för dagar av fred och frihet utan för svåra tider då mänskligheten
            visar upp sina allra värsta sidor. I ruinerna av andra världskrigets
            förintelse och fasor, som då drivit många miljoner människor på
            flykt, kom insikten att det krävs ett löfte mellan stater för
            att i framtiden garantera människor en fristad undan krig, förföljelser
            och grymhet. Historiskt ser vi, från misslyckade internationella
            försök att enas om att rädda judar undan den förestående Förintelsen
            1938, till skärpt migrations­lagstiftning i Sverige under Balkankriget
            och nutidens misslyckade försök att hitta gemensamma ansvarstaganden
            i EU, att det är lättare för stater att enas om att stänga gränser
            och skärpa lagstiftning än att besluta om system för att rädda
            människor på flykt. Därför är asylrätten en grundläggande rättighet
            som måste försvaras, i vårt sam­hälle och internationellt.
          </p>
          <p xml:id="i-JH8iXzTiDqVWUtQYxk5Yz3">
            Kvotflyktingsystemet måste alltid kompletteras av andra vägar
            till skydd. Här behöver Sverige visa vägen genom att delta i fördelning
            av kvotflyktingar och omfördel­ning av flyktingar inom EU och
            samtidigt försvara rätten att söka asyl via fler lagliga vägar
            och en utlänningslag som rättvist och rättssäkert lever upp till
            innehållet och andemeningen i de konventioner Sverige är bundet
            av.
          </p>
          <p xml:id="i-Y3xKHUavsoVY7N2GSSJLtQ">
            Mot denna bakgrund stod Vänsterpartiet inte bakom begränsningslagen
            eller förändringarna i utlänningslagen. Dessa lagändringar gör
            inte asyllagstiftningen mer långsiktigt hållbar, human, effektiv
            och rättssäker, snarare tvärtom. Därför vill Vänster­partiet se
            en återgång till utlänningslagen som den såg ut innan begränsningslagen
            trädde i kraft.
          </p>
          <p xml:id="i-7priXJDVti5qAzVYwctmtQ">
            Regeringen bör återkomma med förslag om att återgå till utlänningslagen
            som den såg ut innan begränsningslagen trädde i kraft. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-BSxM38A5qHZof3jza5gbeU">
            6 Översyn och övergångsbestämmelser
          </head>
          <p xml:id="i-TLRZ39xh1kakE5AZ6ZcrmZ">
            Vid en återgång till utlänningslagen som den såg ut innan begränsningslagen
            trädde i kraft bör situationen för dem som drabbats av de senaste
            årens migrationspolitik åtgärdas. Vänsterpartiet anser även att
            regeringen borde ha adresserat problematiken med att utlänningslagen
            står över LVU, som i flera fall inneburit att beslut fattats om
            att utvisa barn som tvångsomhändertagits tillsammans med de föräldrar
            som förvaltnings­rätten konstaterat saknar förmåga att tillgodose
            barnets behov.
          </p>
          <p xml:id="i-XQRmkCq3CxETCLtQDMG6jM">
            Det finns flera andra brister i den ordinarie utlänningslagen
            som borde ses över vid en återgång till den. En återgång till
            utlänningslagen kräver också särskilda övergångs­bestämmelser
            för att exempelvis hantera återgången till permanenta uppehållstillstånd
            som huvudregel.
          </p>
          <p xml:id="i-T5guXc2oRfAgSeYA4oJn6d">
            Vid en återgång till utlänningslagens lydelse före den 20 juli
            2016 bör regeringen återkomma med förslag på översyn av lagen
            och nödvändiga övergångsbestämmelser. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-LFuWzHA2emfSZiZWy9NLBh">
            6.1 Regularisering
          </head>
          <p xml:id="i-zwGSve63uuTuDnXHZyVfJ">
            Vänsterpartiet anser att det behövs en tydligare reglering i
            lagstiftningen för dem som levt i Sverige under lång tid utan
            tillstånd, en form av regularisering. Behoven av en lösning för
            dessa grupper aktualiserades under coronapandemin, som ledde till
            ytter­ligare ökad utsatthet och osäkerhet för berörda grupper.
          </p>
          <p xml:id="i-VhoZwLWfz6D5C2jimMcnM8">
            Begränsningslagen har, tillsammans med flera andra ändringar
            av migrations­politiken de senaste åren, lett till ett ökat antal
            papperslösa och till större utsatthet och osäkerhet inom gruppen.
            Bland annat behövs en långsiktigt hållbar lösning för dem som
            omfattas av den s.k. gymnasielagen, men också för andra som drabbats
            av lång väntan, ovisshet och rättsosäkra asylprocesser.
          </p>
          <p xml:id="i-7ocYEKPTsumKGdJ7nufhYQ">
            De som omfattas av den s.k. gymnasielagen kom till Sverige som
            barn och sökte skydd här undan krig och förtryck. De flesta kom
            innan migrationspolitiken svängde, innan högerpolitiker och borgerliga
            ledarsidor började skrika om systemkollaps och innan riksdagen
            bestämde att vi skulle ha så sträng asyllagstiftning som möjligt.
            Genom gymnasielagen skulle de få en ny chans, men lagen var så
            dåligt konstruerad att den ovisshet och oro som drabbat gruppen
            kvarstod. Vänsterpartiet såg bristerna och försökte åtgärda dem,
            men regeringen var inte intresserad och nu lever många ensam­kommande
            med konsekvenserna.
          </p>
          <p xml:id="i-Ja58YiqeV5JDrJLHvtZT4Y">
            I debatten kallas de för ”vuxna män utan asylskäl”. Sanningen
            är att det handlar om barn som sökte och behövde skydd i Sverige.
            De har behandlats fruktansvärt illa till följd av politiska beslut
            och har hunnit bli vuxna under tiden.
          </p>
          <p xml:id="i-LEE2M4TQdicCGUouQKtnr7">
            När vi ser att ensamkommande far illa, att det psykiska lidandet
            växer, med en kraftig överrepresentation av självmord inom gruppen
            som följd, att de utnyttjas i brottslighet och är en del av ett
            växande skuggsamhälle så måste vi agera. Det är politiska beslut
            som skapat problemen och politiska beslut som kan åtgärda dem.
            En stor del av de ensamkommande som lever i Sverige har stadgat
            sig här. De har skaffat vänner och familjer, de har lärt sig språket,
            engagerar sig i föreningslivet och kämpar med studierna – som
            alla andra unga människor. Det svenska samhället har dessutom
            investerat i dem och de är nu en del av Sverige. De är redo att
            bidra till samhället och de behövs i ett Sverige med en åldrande
            befolkning.
          </p>
          <p xml:id="i-jYjBQnwvDJrXK9AFmiqPo">
            Utan politiska beslut som löser situationen kommer en stor del
            av gruppen att tvingas leva som papperslösa i Sverige. Vänsterpartiet
            anser normalt inte att amnesti är rätt väg att gå för att skapa
            en human och rättssäker asylprocess, men i vissa akuta lägen är
            det nödvändigt för att rätta till orimliga effekter av tidigare
            beslut. Vi vill i första hand se en långsiktig förändring av migrationspolitiken
            i en mer human, välkomnande och ansvarstagande riktning. Därför
            vill vi se en återgång till utlänningslagen som den såg ut innan
            begränsningslagen trädde i kraft, med vissa justeringar. Att bevilja
            permanent uppehållstillstånd till de ensamkommande som har varit
            i Sverige i över ett år skulle kosta staten omkring 350 miljoner
            kronor.
          </p>
          <p xml:id="i-Bi5uxhj8UuSwwVW8mr7CB7">
            De ensamkommande barn och unga som varit i Sverige i över ett
            år ska beviljas permanenta uppehållstillstånd. Detta bör riksdagen
            ställa sig bakom och ge regeringen till känna.
          </p>
          <p xml:id="i-658wRX2SF4Ug3JtorWwHkJ">
            En lösning behövs också för alla andra som drabbats av bristerna
            i den lagstiftning som gällt under senare år. De senaste årens
            utveckling i Afghanistan har blixtbelyst den utsatta situation
            som bl.a. barnfamiljer med utvisningsbeslut till Afghanistan befinner
            sig i. Hur en sådan lösning ska utformas, vilka avgränsningar
            som behöver göras och vilka som bör omfattas är komplexa frågor
            som kräver närmare granskningar. Vänsterpartiet anser därför att
            regeringen bör tillsätta en utredning som undersöker möjligheterna
            att införa en form av regularisering. Det finns olika liknande
            regleringar i andra länder som en utredning bör undersöka.
          </p>
          <p xml:id="i-BGLwm4dYRzUzPARuUHKePt">
            Regeringen bör utreda möjligheten att införa en form av regularisering
            för den som levt i Sverige under en längre tid, oavsett tidigare
            uppehållsrättslig status. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-B3D8qiykmH4MnDyM17fFFv">
            6.2 Övergången från barn till vuxen
          </head>
          <p xml:id="i-5qyUGBYQnFM8fpZxds4Wp4">
            18-årsgränsen är viktig för att värna barns rättigheter och stärka
            deras skydd. I dag har gränsen blivit allt för absolut. Det finns
            inget stöd för att påstå att den som är 18 år lättare klarar av
            att återvända till det land hen flytt från än den som är 17 år.
            Våldet och förtrycket gör inga åldersbedömningar. I flera delar
            av den svenska lagstiftningen, exempelvis delar av asyllagstiftningen
            och lagstiftningen kring vård av barn, finns särskilda bestämmelser
            för ungdomar upp till 21 år. Möjligheterna att i utlänningslagen
            ta större hänsyn till denna åldersgrupp bör utredas, dock utan
            att försämra rättigheterna och skyddet för dem som är under 18
            år. Utöver det bör asylsökande bedömas enligt den ålder de har
            när de ansöker om asyl, något som slagits fast i domar från Europadomstolen.
          </p>
          <p xml:id="i-KTmQTatTZpmHbBdLgaz27J">
            Regeringen bör genomföra en översyn av utlänningslagens åldersgränser
            och vilka konsekvenser de har i syfte att stärka skyddet för dem
            mellan 18 och 21 år. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-Gas9MhVdPHnH2krVe6c36z">
            6.3 Stärk barnrättsperspektivet i utlänningslagen
          </head>
          <p xml:id="i-GFYAdQJhW389wYX7XiCM2S">
            Skyddet för barn är för svagt i utlänningslagen. Vänsterpartiet
            anser att lagen bör ses över för att säkerställa att den överensstämmer
            med barnkonventionen. De rekommen­dationer som FN:s barnrättskommitté
            gett till Sverige om förföljelse som barn utsätts för måste återspeglas
            i utlänningslagen. Barns rätt till individuell prövning av sina
            asylskäl måste stärkas.
          </p>
          <p xml:id="i-4KDYw7x51FtgtMAJwPYEox">
            Regeringen bör återkomma med förslag om att tydliggöra barnspecifika
            former av förföljelse som flyktinggrund i utlänningslagen. Detta
            bör riksdagen ställa sig bakom och ge regeringen till känna.
          </p>
          <p xml:id="i-TahUVBmzBf2iZz4AsYy8bd">
            Vidare utgör det s.k. olämplighetsrekvisitet i paragrafen om
            barnets rätt att komma till tals i utlänningslagen i dag ett hinder
            för att barnets rättigheter ska tillgodoses. Det måste därför
            tas bort. Barnets rätt till information måste stärkas. Barnets
            bästa ska utredas och särskilt beaktas i alla fall som rör ett
            barn, och vid bedömningen av barnets bästa måste hänsyn tas till
            barnets åsikter. Handläggningen av asylärenden som rör barn måste
            ha ett tydligt barnrättsperspektiv.
          </p>
          <p xml:id="i-HaLCt52JKiXvf1CUzs5tWo">
            Regeringen bör återkomma med förslag om att stärka barnets rätt
            att komma till tals i utlänningslagen. Detta bör riksdagen ställa
            sig bakom och ge regeringen till känna.
          </p>
          <p xml:id="i-3Ji5Qg1m31YP9Pvbt4Q51z">
            Genom propositionen Svensk migrationspolitik i globalt perspektiv
            (prop. 1996/97:25) genomfördes en förändring i lagen om vård av
            unga som innebar att utlänningslagen alltid går före vid en lagkollision.
            I flera fall har detta inneburit att beslut fattats om att utvisa
            barn som tvångsomhändertagits tillsammans med de föräldrar som
            förvaltnings­rätten konstaterat saknar förmåga att tillgodose
            barnets behov. Vänsterpartiet anser att denna ordning bör ses
            över så att utvisningar av tvångsomhändertagna barn förutsätter
            godkännande av socialnämnden, för att Sverige ska leva upp till
            skyldigheterna i förhållande till barnets bästa.
          </p>
          <p xml:id="i-43t3HKX9P21n3tXwobaD2r">
            Regeringen bör återkomma med förslag om att utvisningar av tvångsomhändertagna
            barn förutsätter godkännande av socialnämnden. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-CQT1FKoa3M3NHzxE2MXhtr">
            6.4 Stärk barnrättsperspektivet i asylutredningen
          </head>
          <p xml:id="i-K4uk6wwUomQUUoJJCcqWPF">
            För att asylprocessen ska bli korrekt, för att alla uppgifter
            ska komma fram på ett rättvisande sätt och för att den asylsökande
            ska känna förtroende för processen och Migrationsverket måste
            utredningarna ske på ett sätt som skapar förtroende hos de asylsökande.
            När Migrationsverket intervjuar barn använder de ett protokoll
            som får samtalen att likna förhör. En sådan ingång i en asylutredning
            där den asylsökande känner sig som en misstänkt brottsling från
            början kommer aldrig att kunna skapa det förtroende som behövs.
          </p>
          <p xml:id="i-TmXVCrGXcrM5WaDGJUGne7">
            De ofta svåra och traumatiska upplevelser som asylsökande barn
            varit med om är krävande att prata om och riskerar att utelämnas
            med de nuvarande utrednings­metod­erna. Under den period av hög
            belastning på Migrationsverket som rått till följd av det stora
            antalet asylsökande 2015 har barnrättsgruppen på Migrationsverket
            tagits bort. Kunskaperna om barns specifika behov blir därmed
            bristande och prövningen av deras skyddsskäl ofrånkomligen lidande.
          </p>
          <p xml:id="i-3cevjiF3WcXnGoo4xRdeq7">
            Barnrättsperspektivet måste stärkas i asylutredningarna. Det
            är delvis en kunskaps­fråga. Därför anser Vänsterpartiet, precis
            som Barnombudsmannen, att barnanpassade utredningsenheter bör
            inrättas på Migrationsverket. Migrationsverkets metoder behöver
            utvecklas för att säkerställa att barn kommer till tals på ett
            bra och meningsfullt sätt, i synnerhet yngre barn och barn med
            funktionsnedsättning. Ambitionen bör vara att barn alltid ska
            höras av särskilt utbildade utredare som har tillgång till aktuell
            landinforma­tion om barns livsvillkor. Även tolkar ska ha särskild
            kunskap om barn i asylprocessen och barns grundläggande rättigheter.
          </p>
          <p xml:id="i-Tse338HiNeW8SoWrP7k4v1">
            Regeringen bör återkomma med förslag om inrättande av barnanpassade
            utrednings­enheter på Migrationsverket. Detta bör riksdagen ställa
            sig bakom och ge regeringen till känna.
          </p>
          <p xml:id="i-QVnZ4ASLvJqzSSFCNiGjiG">
            Det är särskilt viktigt att barns asylutredningar prioriteras
            eftersom barn är extra utsatta. Minnen kan både blekna och påverkas
            under tiden. Tiden mellan asylansökan och asylutredning måste
            därför kortas. En gräns på maximalt två månader från registrering
            till asylutredning, som Barnombudsmannen föreslår, vore att föredra.
          </p>
          <p xml:id="i-UBVZzCQypwkwV9uCoDUKz6">
            Regeringen bör återkomma med förslag om en tidsgräns för start
            av asylutredningar som rör barn. Detta bör riksdagen ställa sig
            bakom och ge regeringen till känna.
          </p>
          <p xml:id="i-6M7rsTvVXyouF7XT9FArrV">
            I dag finns stora brister i hur handläggningen av ärenden där
            barn söker asyl går till. Varken lagar, förordningar eller Migrationsverkets
            egna rättsliga ställningstaganden och andra föreskrifter följs
            på ett tillfredsställande sätt, enligt Barnombudsmannen. Det bör
            därför inrättas en inspektion med uppdrag att granska om Migrationsverkets
            regelverk och rutiner tillämpas som det är tänkt.
          </p>
          <p xml:id="i-DqEHvj4CJ3ssVNwj8ornBe">
            Regeringen bör återkomma med förslag om inrättande av en särskild
            inspektion för att säkerställa att Migrationsverkets rutiner och
            riktlinjer tillämpas rättssäkert och enhetligt. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-USRnyWKMba4Y9EUEDoRT9h">
            6.5 Feministisk migrationspolitik
          </head>
          <p xml:id="i-FvEmnkBLynrkjpwsViaR2v">
            Vänsterpartiet är ett feministiskt parti. För oss innebär det
            att all vår politik präglas av en feministisk analys och ger samma
            möjligheter och rättigheter till alla människor oavsett kön. Vi
            för en feministisk migrationspolitik. Dagens svenska migrationspolitik
            präglas av patriarkala strukturer. Möjligheterna att ta sig till
            Europa, att få asyl, mottagandet och vägarna till etablering i
            Sverige är anpassade för män. Flyktvägen till Europa och Sverige
            är farlig och kantad av stor utsatthet. Resan över Medelhavet
            sker med livet som insats.
          </p>
          <p xml:id="i-KH2RNNAFvhU42Q65sZ1bWj">
            Livet på flykt medför stora hot mot den egna säkerheten för alla.
            Kvinnor är särskilt utsatta. Rapporterna är många om sexuella
            trakasserier, övergrepp och hur kvinnor erbjuds tjänster från
            lägervakter, poliser och smugglare i utbyte mot sex. Inskränkning­arna
            av rätten till familjeåterförening gör det svårare för kvinnor
            att ta sig till Sverige. Kvinnor och barn tvingas därmed ut i
            osäkra båtar på Medelhavet. Den enda vägen till permanent uppehållstillstånd
            blir att få ett fast arbete, samtidigt som vi vet att nyanlända
            kvinnor har svårare att få jobb än män. Vänsterpartiet tar patriarkala
            strukturer och brist­ande jämställdhet på allvar. När de används
            som slagträ i debatten för att misstänklig­göra flyktingar skadar
            det arbetet för jämställdheten och spär på rasistiska strömningar.
          </p>
          <p xml:id="i-4QYnupJfFvS61g9j5WJrwq">
            Med en feministisk migrationspolitik kan vi säkerställa ett värdigt
            och inkluderande mottagande där alla människor har samma möjligheter
            att ta sig till Sverige och samma möjligheter att etablera sig
            i samhället. Det är så vi har byggt ett av världens mest jäm­ställda
            länder och det är så vi fortsätter att bygga ett mer rättvist
            och jämlikt Sverige. Vänsterpartiets politik kring flyktingmottagande
            ur ett feministiskt perspektiv presenteras i vår motion Rättighetsbaserat
            flyktingmottagande byggt på välfärd (2019/20:220).
          </p>
          <p xml:id="i-B3tKoqdZSedJEn8NieBnm8">
            Flickor utgör en relativt sett liten del av de ensamkommande
            barn och unga som söker asyl i Sverige. De flickor som har flytt
            kan vara extra utsatta om de skulle av- eller utvisas. Flykten
            i sig, och ett liv på egen hand i Sverige, kan utgöra så pass
            allvar­liga hot mot dem om de skulle återvända att det bör kunna
            räknas som skyddsskäl i sig i vissa fall. Migrationsverket bedriver
            ett utvecklingsarbete när det gäller genusmedveten asylprövning
            genom den jämställdhetsintegrering som verket tillsammans med
            en rad andra myndigheter genomför. En del av det arbetet är det
            rättsliga ställningstagande om förföljelse p.g.a. kön avseende
            kvinnor som tagits fram. Mycket pekar dock på att kunskapen om
            specifika asylskäl för ensamkommande flickor behöver stärkas.
          </p>
          <p xml:id="i-2RxBwDgkMMHNewtAoqSyFs">
            Regeringen bör utreda behoven av ökad kunskap om ensamkommande
            flickor och specifika asylskäl för gruppen. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-Q6ZTZuH5KhzxdjuhdHTzaf">
            6.6 Hbtqi-personers rättigheter i asylprocessen
          </head>
          <p xml:id="i-151z2q86wrB3NvDKih6X1a">
            Under 2020 publicerade RFSL en omfattande rättsutredning om migrationsmyndig­heternas
            utredning, prövning och bedömning av hbtqi-personers asylskäl.
            Utredningen, som granskade över 2 000 enskilda beslut och domar
            i hbtqi-asylärenden, visade att Migrationsverket och migrationsdomstolarna
            systematiskt gör felaktiga bedömningar och tillämpar otillåtna
            avslagsmotiveringar i strid med svensk och internationell rätt,
            i hbtqi-asylärenden. Rättsosäkerheten är utbredd i hbtqi-asylärenden
            och skyddsbehövande hbtqi-asylsökande nekas systematiskt skydd
            och utvisas därmed till länder där de riskerar förföljelse.
          </p>
          <p xml:id="i-FbBrG8xSMy1qki4aMk3keT">
            Enligt RFSL:s utredning ställer migrationsmyndigheterna ett antal
            krav för att sökande ska göra sina hbtqi-asylskäl trovärdiga och
            tillförlitliga. Bland annat ska hen ha genomgått en inre process
            fram till insikt om sin sexuella läggning, könsidentitet eller
            sitt könsuttryck. Hen ska ha känt eller åtminstone kunna reflektera
            kring känslor av olikhet, stigma och skam. Ju mer tabu hbtqi är
            i hemlandet, desto mer krävs att sökande kan prata om det. Kravet
            är ologiskt och strider mot utlänningslagen. Den som tagit ”för
            stora risker” anses inte trovärdig och får avslag. Detta baserar
            sig på fördomen att hbtqi-personer inte tar risker.
          </p>
          <p xml:id="i-JWBWT9py3V6TrC3JSsmJig">
            Kraven som myndigheterna ställer utgår från den felaktiga och
            stereotypa före­ställningen att hbtqi-personer har universellt
            gemensamma erfarenheter som kan utredas och bedömas. Skyddsberättigade
            hbtqi-personer som inte har eller kan beskriva dessa erfarenheter
            anses inte trovärdiga, får avslag och utvisas. Kraven strider
            mot UNHCR:s riktlinjer, EU-rätten, EU-domstolens praxis, utlänningslagens
            förarbeten och Migrations­verkets eget rättsliga ställningstagande,
            enligt RFSL:s utredning.
          </p>
          <p xml:id="i-Giuj5nHRYMwBTXDxkBaYQv">
            Trots att det sedan 15 år är förbjudet i svensk rätt och sedan
            10 år i internationell rätt att kräva att asylsökande ska dölja
            sin hbtqi-identitet, används diskretionskrav i 53 procent av ärenden
            från länder som Irak, Kenya, Etiopien, Jordanien, Libanon och
            Ryssland – länder där hbtqi-personer straffas med böter, tortyrklassade
            ”tester” och avrättning. Transpersoners asylskäl prövas felaktigt
            eller inte alls. Könsidentitet prövas som homo- eller ”transsexuell”
            läggning. Könsuttryck feltolkas som sexuell läggning eller ”ett
            personlighetsdrag”. Det leder till felaktiga avslag och utvisningar
            av trans­personer till länder där de kan straffas med döden.
          </p>
          <p xml:id="i-EfBw9JzkixEdxP5qE74vA">
            RFSL menar också att rättsosäkerheten är utbredd i hbtqi-asylärenden.
            Grundlägg­ande förvaltningsrättsliga principer om enhetlighet
            och förutsebarhet uppfylls inte. Identiska berättelser, omständigheter
            och landrapporter bedöms olika. Vissa beviljas asyl medan andra
            lika skyddsbehövande får avslag och utvisas till förföljelse.
            Sent framförda hbtqi-asylskäl bedöms ofta vara icke trovärdiga
            och tillförlitliga, och 91 procent avslås vid ny prövning.
          </p>
          <p xml:id="i-HYvxWMaVP3DoNw37vdNjMr">
            Utifrån sin rättsutredning riktar RFSL 17 rekommendationer till
            de asylprövande myndigheterna. De rekommenderar bl.a. att den
            asylsökandes självidentifikation ska vara utgångspunkt vid utredning,
            prövning och bedömning i hbtqi-asylärenden samt att migrationsmyndigheterna
            ska upphöra med och helt överge idén om att det är möjligt att
            objektivt fastställa någons sexuella läggning eller könsidentitet.
            Vidare anser de att migrationsmyndigheterna ska upphöra med krav
            och förväntningar på att vissa erfaren­heter ska ha ägt rum och
            kravet att den sökande ska redogöra för och beskriva dessa. Migrationsmyndigheterna
            ska också vid bedömningen ta hänsyn till den sökandes personliga
            förutsättningar, situation och omständigheter vilka påverkar dennes
            indivi­duella förmåga att ge en sammanhängande muntlig redogörelse
            och upphöra med kravet på att den asylsökande har känt eller åtminstone
            måste reflektera kring olikhet, stigma och skam. RFSL rekommenderar
            också migrationsmyndigheterna att upphöra med otillåtna diskretionskrav
            och samtliga stereotypa antaganden om hbtqi-personer som läggs
            till grund för avslagsmotiveringar. Vänsterpartiet instämmer i
            RFSL:s analys av situationen för hbtqi-personer i asylprocessen
            och i de rekommendationer som förs fram.
          </p>
          <p xml:id="i-GMhfMjvMGryLRjxmip7pC5">
            Regeringen bör återkomma med förslag om att stärka skyddet för
            hbtqi-personer i asylprocess utifrån beskrivningen ovan. Detta
            bör riksdagen ställa sig bakom och ge regeringen till känna.
          </p>
          <p xml:id="i-9pepsnkS8MmnMujU72aF1g">
            Tolkar och tolkning är ett viktigt inslag i asylprocessen och
            det är därför viktigt att den tolk som anlitas av Migrationsverket
            i förekommande fall har sådan kompetens om hbtqi-frågor att tolken
            kan bemöta den asylsökande på ett respektfullt sätt samt behärskar
            hbtqi-relevanta ord.
          </p>
          <p xml:id="i-HHyKHuAwQfvRqCCvHVpfta">
            Regeringen bör säkerställa att Migrationsverket kan erbjuda tolkar
            med hbtqi-kompetens. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-Bf38We74WCwD4d8Y3z4VDQ">
            7 En rättssäker asylprövning
          </head>
          <p xml:id="i-GaX5fJ5G6c7tMbUJhA1iRQ">
            Vänsterpartiet anser att rättssäkerheten inom asylprocessen behöver
            utredas närmare än vad som varit möjligt inom ramen för Migrationskommitténs
            arbete. Därför bör en separat utredning tillsättas med syftet
            att lämna förslag på hur rättssäkerheten inom asylprocessen kan
            förstärkas.
          </p>
          <p xml:id="i-L8KbZv9sKTKmmuhw4TnUBx">
            Migrationskommittén gör i sitt betänkande bedömningen att rättssäkerheten
            är god. Vänsterpartiet delar inte den bedömningen och anser dessutom
            inte att kommittén visar att det finns täckning för det påståendet.
            Att kommittén dessutom påstår att de förslag till förändringar
            i utlänningslagen som den föreslog i sig skulle leda till ökad
            rätts­säkerhet är inte heller belagt. Tvärtom cementeras med förslagen
            flera källor till rätts­osäkerhet såsom olika rättigheter vid
            olika skyddsgrunder.
          </p>
          <p xml:id="i-S2nSNLbbf33nx2mSRqAwY9">
            De senaste åren har visat att rättssäkerheten är allt annat än
            god. Det handlar om allt från svåröversiktlig materiell rätt till
            process och bedömningar som inneburit rätts­förluster och i många
            fall reella hinder för skyddsbehövande människor att få asyl.
            En del strukturella problem finns också, t.ex. bristande kvinno-,
            barn- och hbtq-perspektiv (som beskrivs närmare ovan), bristande
            anpassningar för personer med funktions­nedsättningar, tolkproblem
            och inkonsekventa och felaktiga förvarsbeslut.
          </p>
          <p xml:id="i-TztkiNSy7uXRZZC4ZBqrnB">
            Det finns omfattande kritik mot hur asylprocessen fungerar i
            dag, inte minst från asylrättsjurister, människorättsorganisationer
            och civilsamhällesorganisationer. Detta gäller t.ex. kvalitet
            och metoder för trovärdighetsbedömningar, medicinska ålders­bedömningar
            och landinformation. Om rättssäkerheten inte utreds noggrant finns
            det risk för att förtroendet för asylprocessen försämras ytterligare.
            Förtroendet för processen är en förutsättning för acceptans av
            de beslut som fattas. En process med högre förtroende blir därmed
            mer effektiv.
          </p>
          <p xml:id="i-Jzw4adMubhHnn83J7YbAqW">
            En utredning av rättssäkerheten bör granska asylprocessens alla
            delar och ta hänsyn till det som skiljer asylärenden från andra
            förvaltningsrättsliga processer och beslut. Utredningen bör särskilt
            studera hur förutsättningarna för extra utsatta och marginalise­rade
            grupper kan förbättras och likställas med övriga grupper och den
            bör inte utgöras av parlamentariker.
          </p>
          <p xml:id="i-UEFbfWSXw8VCdx7NfXQCXn">
            Regeringen bör tillsätta en utredning för att se över rättssäkerheten
            inom asyl­processer, utifrån beskrivningen ovan. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-Uc8E8Q5HfHj4fnUvSyqf4m">
            8 Utvidga rätten till familjeåterförening
          </head>
          <p xml:id="i-M85wZ98ztyjTk2GhvYbhfo">
            En av få lagliga vägar till Sverige går genom familjeåterförening.
            Rätten till familje­återförening är i dag inskränkt genom både
            lagstiftning och praktiska hinder. Om fler familjer på flykt skulle
            tillåtas att återförenas, skulle det innebära att många människor
            slapp ta den livsfarliga vägen över Medelhavet. Att få bo ihop
            med sin familj är en mänsklig rättighet som har starkt skydd i
            internationella konventioner. Vänsterpartiet vill se en utvidgning
            av rätten till familjeåterförening.
          </p>
          <head type="h2" xml:id="i-5gAkicEy7hxLVMGXJpURKT">
            8.1 Familjeåterförening i praktiken
          </head>
          <p xml:id="i-V33hCSp6FsenEgC786rizQ">
            Principen om familjens enhet fastslogs första gången 1948 i FN:s
            allmänna förklaring om mänskliga rättigheter. Att familjen har
            rätt till samhällets och statens skydd har sedan dess fastslagits
            i flera konventioner om mänskliga rättigheter. Enligt FN:s konvention
            om barnets rättigheter ska ett barns ansökan om familjeåterförening
            be­handlas på ett positivt, humant och snabbt sätt; dessutom ska
            barnets bästa komma i främsta rummet vid alla åtgärder som rör
            barnet. Detta har införlivats i EU:s familje­återföreningsdirektiv
            (2003/86/EG) som Sverige har implementerat i sin lagstiftning.
          </p>
          <p xml:id="i-VpjGqmfte68EjUjQ1YA8Ur">
            Inskränkningarna i rätten till familjeåterförening i den nya
            lagstiftningen får mycket stora konsekvenser för människor på
            flykt, asylsökande och nyanlända. Sedan tidigare finns stora brister
            i hur denna rättighet efterlevs. För att få rätt att återförenas
            med en familjemedlem som har fått uppehållstillstånd i Sverige
            måste den som är kvar i sitt hemland intervjuas vid en svensk
            ambassad. Flera ambassader, exempelvis de i Damaskus, Bagdad och
            Kabul, har inte hanterat ansökningar om familjeåterförening sedan
            en tid tillbaka. Medborgare i dessa länder tvingas därmed vända
            sig till beskick­ningar i andra länder, ofta med långa väntetider
            och begränsade möjligheter till inresa. På så vis begränsas möjligheterna
            till familjeåterförening även för de som uppfyller de högt ställda
            lagkraven. Att utöver en mycket sträng lagstiftning också införa
            andra hinder för familjer att leva tillsammans är oanständigt.
          </p>
          <p xml:id="i-U8QrrDumHec2v85t2FHU9h">
            Regeringen bör återkomma med förslag på hur rätten till familjeåterförening
            kan stärkas. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-2tsDtN6CKgfQ7sJxG88hhx">
            8.2 Ta bort 18-årsgränsen för familjeåterförening
          </head>
          <p xml:id="i-UtjUz8QFtY6ke6LmFomJNx">
            Utlänningslagen innehåller en 18-årsregel som innebär att uppehållstillstånd
            p.g.a. familjeanknytning mellan föräldrar och barn endast beviljas
            om barnet är under 18 år. Vänsterpartiet anser att denna bestämmelse
            är onödigt snäv. Om en person i familjen (begreppet familj avser
            i gällande lagstiftning en kärnfamilj bestående av föräldrar och
            barn [biologiska eller adopterade]) har skyddsbehov är det sannolikt
            att samma sak gäller även för övriga familjen. För de flesta av
            oss är relationen mellan föräldrar och barn livslång, och det
            är orimligt att kräva att den ska avslutas just för att barnet
            hunnit fylla 18 år. I en situation där det som nu finns mycket
            få lagliga vägar för att få skydd i EU ger en vidgning av denna
            bestämmelse dessutom möjlighet att ge fler människor skydd utan
            att de ska behöva riskera livet.
          </p>
          <p xml:id="i-5F483vdHsNGtyXjLqXhCEv">
            Regeringen bör återkomma till riksdagen med förslag om ett borttagande
            av 18‑årsregeln i utlänningslagen. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-KPDwhhSTaDA8B5EKn46Wd">
            8.3 Återinför sista länken-bestämmelsen
          </head>
          <p xml:id="i-W553FBsLgcWyUDxUNSjd34">
            Tidigare fanns en s.k. sista länken-bestämmelse i utlänningslagen
            som innebar att om en enda familjemedlem var kvar i hemlandet
            kunde denne beviljas uppehållstillstånd för att komma till Sverige
            och leva med den övriga familjen här. När bestämmelsen togs bort
            stängdes dörren för många av dessa människor. Det finns åtskilliga
            exempel på kvar­varande, åldriga föräldrar som har separerats
            från sina vuxna barn p.g.a. att den typen av familjeåterförening
            har omöjliggjorts. Vänsterpartiet anser att sista länken-bestämmelsen
            måste återinföras.
          </p>
          <p xml:id="i-PnDwD6H6c3LBsnLXuJ43Ac">
            Regeringen bör återkomma till riksdagen med förslag om ett återinförande
            av sista länken-bestämmelsen i utlänningslagen. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-UYxkaczuYuxhh258wt5weE">
            9 Öka antalet kvotflyktingar
          </head>
          <p xml:id="i-Sqtn2foGHn7iCbkbaKhQ7F">
            Kvotflyktingar är flyktingar som via FN:s flyktingorgan UNHCR
            får vidarebosätta sig i något av de 25 länder i världen som har
            vidarebosättningsprogram, varav Sverige är ett. Flyktingarna väljs
            ut av UNHCR och varje land väljer självt hur många det vill ta
            emot. Kvotflyktingar bedöms vara särskilt utsatta för förföljelse
            p.g.a. ras, nationalitet eller annan utsatt samhällsgrupp och
            flygs ofta direkt från krisområdenas närhet till vidare­bosättningslandet.
            Kvotflyktingar är den enda grupp som får permanent uppehålls­tillstånd
            direkt enligt den nuvarande asyllagstiftningen, och att komma
            till Sverige som kvotflykting är en av få lagliga vägar för människor
            på flykt att ta sig hit.
          </p>
          <p xml:id="i-9EV2bQXbXSnd3LtV6z763w">
            UNHCR bedömer att över 1,4 miljoner människor är i behov av vidarebosättning
            under 2022. De mottagande ländernas åtagande för januari–augusti
            2022 uppgår till drygt 64 000 flyktingar. Det faktiska antalet
            vidarebosatta flyktingar under samma period uppgick till drygt
            32 000.
          </p>
          <p xml:id="i-PHbJBbtMoMZw2K7rVXVL5x">
            Tidigare tog Sverige emot mellan 1 700 och 1 900 kvotflyktingar
            varje år. Under den förra mandatperioden ökade regeringen antalet
            kvotflyktingar som Sverige tog emot i flera steg. Under 2017 ökade
            antalet till 3 400 per år, och 2018 till 5 000 per år. Den nytillträdda
            högernationalistiska regeringen har aviserat att den vill minska
            antalet till 900 per år och att de som vidarebosätts i Sverige
            ska väljas ut för att kunna integreras väl i samhället.
          </p>
          <p xml:id="i-3zmFHW8LK4tHy8kT3EvkaE">
            Mot bakgrund av det stora behovet, den oroliga situationen på
            flera håll i världen och att asylmottagandet i Sverige ligger
            på historiskt låga nivåer är detta beslut ett oerhört svek mot
            människor på flykt världen över. Vänsterpartiet anser att Sverige
            ska ta emot fler kvotflyktingar, till att börja med bör vi återgå
            till att ta emot 5 000 per år. I vår budgetmotion för 2023 (2022/23:1299)
            avsätter vi resurser för att mottagandet av vidarebosatta ska
            öka till 5 000 per år.
          </p>
          <p xml:id="i-NKh6ytjtvjJYdcz3NT3nid">
            Regeringen bör återkomma med förslag om att öka antalet som vidarebosätts
            till Sverige till 5 000 per år. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-XSWDzhYtj3EA1JyKW3aUt6">
            10 Återvändande
          </head>
          <p xml:id="i-WReE7mPaixgNWSRC4zBebq">
            Vänsterpartiet är mycket kritiskt till de prioriteringar regeringen
            gjort i arbetet för att öka återvändandet av de som fått avslag
            på asylansökningar. Vi menar att fokus bör ligga på ett effektivt
            återvändande med bibehållen rättssäkerhet och mänsklig värdighet
            och inte på repressiva åtgärder.
          </p>
          <p xml:id="i-AfuwCq63E4uHmvFBP3QjPS">
            I Svenska Röda Korsets mångåriga arbete med dessa frågor har
            det tydligt fram­kommit att positiva incitament är det bästa sättet
            att öka viljan till frivilligt åter­vändande. Det handlar om att
            utöka återetableringsstödet så att det omfattar fler nationaliteter,
            att ge behovsanpassad rådgivning efter avslag på asylansökan och
            inför återvändandet samt riktade stödinsatser till särskilt utsatta
            grupper såsom våldsutsatta kvinnor och personer med funktionsnedsättning.
          </p>
          <p xml:id="i-Xs7PNAtXCZeY1819D9nUZZ">
            Att förbereda för de som ska återvända både materiellt och psykosocialt
            underlättar återvändandet. Dessa insikter bör vara vägledande
            i samarbeten och avtal med andra länder i stället för hot om indraget
            utvecklingsbistånd.
          </p>
          <p xml:id="i-QiPRrBKZiFUCwrWnxMf3Sh">
            De främsta utmaningarna i återvändandearbetet är antalet som
            ska ut- och avvisas, att en betydande del av de som ska av- och
            utvisas är svåra att hitta och att en del inte går att av- eller
            utvisa eftersom deras hemländer inte tar emot dem. Det framgår
            bl.a. av Delegationen för migrationsstudiers (Delmi) rapport De
            som inte får stanna: Att imple­mentera återvändandepolitik (2020:1)
            och av Riksrevisionens granskning Återvändande­verksamheten –
            resultat, kostnader och effektivitet (RiR 2020:7).
          </p>
          <p xml:id="i-XD1eMgiL3Zv9WmSraFt64X">
            Rapporterna, som granskar återvändandepolitiken från ganska snäva
            perspektiv, lyfter behoven av ökad samordning mellan myndigheter
            och tydligare styrning. Delmis rapport lyfter målkonflikter och
            att de måste adresseras. Den säger inte att återvänd­andet ska
            gå före andra mål, vilket ibland hävdats i debatten. En svaghet
            i rapporten är att den ställer dessa mål i konflikt med varandra
            i stället för att lyfta fram hur de alla kan uppnås samtidigt
            och samspela genom en annan politik än den som nu förs. En politik
            som karaktäriseras av effektiva och rättssäkra asylprocesser med
            korta handläggnings­tider skulle leda till beslut som accepteras
            i högre grad och minskar risken för en stark anknytning till Sverige,
            vilket därmed underlättar återvändandearbetet. På så vis kan målen
            som i Delmis rapport ställs emot varandra i stället samverka för
            en bättre fungerande process. Vänsterpartiet menar att återvändandepolitiken
            bör vägledas av ambitionen att dessa mål ska samverka med varandra
            för att åstadkomma en process som är så bra som möjligt för alla
            inblandade.
          </p>
          <p xml:id="i-9naNpLAnHPGDAsB6d5JWur">
            I en senare publicerad rapport inom samma projekt har Delmi undersökt
            vad som påverkar viljan att återvända till ursprungslandet samt
            hur man lyckas med åter­integrationen. Rapporten bygger på en
            studie baserad på 100 intervjuer med personer som har återvänt,
            såväl självmant som ofrivilligt, till Afghanistan respektive Irak.
            Under 2020 besvarade informanterna frågor om hur deras liv såg
            ut innan och under resan till Sverige, perioden under asylprövningen
            och efter själva återvändandet. Rapporten konstaterar att kombinationen
            av att inte vara tillräckligt informerad om den svenska asyl-
            och återvändandeprocessen och traumatiska upplevelser innan och
            under flykten har en inverkan på förmågan att förstå ett återvändandebeslut.
          </p>
          <p xml:id="i-SoFCvmPJrMtuPjcP8R4nHE">
            I rapporten konstateras ett glapp mellan det frivilliga och hållbara
            återvändandet och den återintegration som är eftersträvade mål
            i Sverige och i EU och återvändarnas verklighet, som är en helt
            annan. Rapportförfattarna slår fast att en kontext med politisk,
            social och ekonomisk instabilitet inte kan anses vara hållbar
            om push-faktorerna kvarstår efter återvändande. Det bekräftas
            av att över hälften av respondenterna planerar att försöka fly
            på nytt.
          </p>
          <p xml:id="i-53CjLpQzo5xwxoEHrukBKJ">
            I rapporten anförs att en bättre kommunikationsstrategi mellan
            myndigheter och migranter bör utformas och att en professionalisering
            av tolktjänster och de offentliga ombuden behövs, vilket också
            skulle stärka rättssäkerheten i asylprocessen. Författarna slår
            också fast att ett bra mottagande i ursprungslandet börjar redan
            i Sverige. Mottagar­ländernas myndigheter borde spela en mer aktiv
            roll i denna del. Om erfarenheten från t.ex. ambassadernas arbete
            resulterar i mindre förtroende motverkar detta viljan att återvända
            frivilligt. Återintegrationsprogram bör anpassas efter individernas
            behov, och uppföljning och utvärdering av de svenskfinansierade
            stödprogrammen bör göras för att identifiera brister och kunna
            förbättra rutiner. Lagliga vägar för arbete och studier ökar incitamenten
            för att återvända frivilligt, vilket i sin tur minskar en riskfylld
            återmigra­tion och skapar bättre förutsättningar för en säker
            och reguljär migration.
          </p>
          <p xml:id="i-TKu3jzbvTRfbDg9VXGgtKw">
            Slutsatserna från Delmis rapport stämmer väl överens med de från
            Röda Korsets mångåriga arbete på området och de förslag Vänsterpartiet
            länge förespråkat.
          </p>
          <p xml:id="i-8HSUb3YW8jTqEayw8RVuEG">
            Regeringen bör återkomma med en strategi för återvändandepolitiken
            som bygger på erfarenheter av vad som fungerar och där migrationspolitikens
            mål samverkar, enligt beskrivningen ovan. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-DgpEsYQkRXCYPhWH24Fq9V">
            10.1 LMA
          </head>
          <p xml:id="i-958Gjtv5aqxJc7nvmuSU6y">
            Våren 2016 genomfördes förändringar i lagen (1994:137) om mottagande
            av asylsökande m.fl. (LMA). Förändringarna byggde på migrationsöverenskommelsen
            mellan den då­varande regeringen och Moderaterna, Centerpartiet,
            Liberalerna och Kristdemokraterna från 2015 och innebar att den
            som får avslag på sin asylansökan, undantaget barn och barnfamiljer,
            mister rätten till bistånd och boende.
          </p>
          <p xml:id="i-7AtgAs7JYZyRjKAeL4S62i">
            Denna förändring har fått förödande effekter. I stället för att
            öka antalet som åter­vänder efter beslut om av- eller utvisning,
            vilket var syftet, har den lett till att fler lever som papperslösa
            i Sverige och under ännu större utsatthet. Vänsterpartiet var
            ensamt parti att rösta emot lagändringen. Vi ifrågasatte att den
            skulle få de effekter som regeringen eftersträvade. Valet mellan
            att följa ett av- eller utvisningsbeslut är valet mellan att åter­vända
            till den plats man flytt ifrån eller stanna kvar på den plats
            man flytt till. Även i de fall det bedöms saknas asylskäl flyr
            människor från hemska och osäkra förhållanden. Att tro att ett
            indraget bistånd skulle vara nog för att få dessa människor att
            vilja återvända är naivt.
          </p>
          <p xml:id="i-Hbh95YBruzuKT4jqKLVJSj">
            Det finns en hel del dokumenterad erfarenhet om vilken typ av
            återvändandearbete som fungerar, inte minst från Svenska Röda
            Korsets verksamhet. Dessa erfarenheter har regeringen konsekvent
            ignorerat. Vår bedömning var, när förslaget lades fram, att förändringen
            i lagen skulle resultera i att allt fler skulle leva som papperslösa
            i Sverige och att situationen för människor som redan var väldigt
            utsatta skulle bli ännu svårare.
          </p>
          <p xml:id="i-M6NBeNpgvUWWNaaPUQ91Le">
            Vissa kostnader minskar till följd av lagändringen, i och med
            att rätten till bistånd och boende försvinner för den aktuella
            gruppen, men andra kostnader ökar eller uppstår till följd av
            deras utsatta levnadssituation. Kostnader som belastar kommuner,
            ideella organisationer och lokalsamhället.
          </p>
          <p xml:id="i-Mi9x8MZGh5HyaAwrr3a8J4">
            Vi kan nu konstatera att vi hade rätt i vår bedömning. Svenska
            Röda Korset gjorde en nulägesanalys av konsekvenserna av ändringen
            i LMA i början av 2017 och uppmärk­sammade då en ökad oro och
            utsatthet bland de personer som berörs av lagändringen och konstaterade
            att allt fler asylsökande med avslag har kontaktat dem för att
            få stöd och hjälp. Omkring 90 procent av de berörda som Röda Korset
            har haft kontakt med har efterfrågat mat. Drygt 30 procent har
            uppgivit gravt försämrad hälsa. Det handlar fram­för allt om personer
            som inte längre har tillgång till för dem nödvändiga mediciner
            för att behandla t.ex. cancer, diabetes eller tarmsjukdomar. Över
            80 procent av de som Röda Korset mött beskriver att de mår psykiskt
            dåligt till följd av den situation de befinner sig i.
          </p>
          <p xml:id="i-PfRN3DkuS8bjmYBAw4wS14">
            Asylrättscentrum har lyft flera fall där personer avhysts från
            sitt boende trots att de gjort allt de kunnat för att medverka
            vid avvisning eller utvisning. Röda Korsets erfarenheter stärker
            den bilden. Mer än 50 procent av de personer Röda Korset mött
            uppger att de inte förstår varför rätten till bistånd har upphört
            och att något skriftligt beslut om att biståndet upphört inte
            överlämnats. De har inte heller fått information om möjligheten
            att överklaga. I Röda Korsets rapport går också att läsa om gravida
            kvinnor som kastas ut på gatan till följd av lagändringen. Röda
            Korset beskriver också en ökning av antalet personer som lever
            utanför samhällets skyddsnät till följd av lagändringen och en
            ökad risk för att denna grupp exploateras genom utnyttjande på
            arbetsmarknaden, prostitution och droghandel. Det innebär en ökad
            utsatthet för individen och även stora konsekvenser för samhället
            i stort.
          </p>
          <p xml:id="i-7hEsD2ArMPxhx6o6ZDRkop">
            Erfarenheter från Norge visar på samma problem som Röda Korset
            beskrivit i sina rapporter, och när Nederländerna infört liknande
            begränsningar fälldes staten av Europarådets granskningskommitté
            för den sociala stadgan. Utredningen om uppehålls­tillstånd p.g.a.
            praktiskt verkställighetshinder gjorde en internationell utblick
            och studie av tidigare forskning bl.a. avseende inskränkningar
            av rättigheter för personer med lagakraftvunna avvisnings- eller
            utvisningsbeslut. Utredningen fann inga belägg för att fler personer
            självmant lämnar ett land efter avvisnings- eller utvisningsbeslut
            när inskränkningar i rättigheter har genomförts.
          </p>
          <p xml:id="i-3B9w6jorJEmekR5tAfvHAF">
            Från att lagändringen trädde i kraft i juli 2016 till den 30
            augusti 2020 hade, enligt uppgifter från Migrationsverket, 30
            471 personer fått besked om att deras rätt till bistånd enligt
            LMA hade upphört. Av dem hade 9 174 lämnat landet. Över 7 000
            hade gått under jorden. Regeringens ambition att öka återvändandet
            har därmed knappast uppfyllts. Vänsterpartiet välkomnar att regeringen
            tillsatt en utredning av ändringarna i LMA, vilket vi krävt under
            flera år. Vi anser dock att ändringarna i lagen bör rivas upp
            omedelbart.
          </p>
          <p xml:id="i-Ra2WPLrQAvDFiMvZ6enHfD">
            2016 års förändringar i lagen (1994:137) om mottagande av asylsökande
            m.fl. ska rivas upp. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-31JxbekhrCg6gAMXYDutye">
            11 Verkställighetshinder
          </head>
          <p xml:id="i-KVeFBL9JuqgNbJQeEu1YC3">
            En del av de personer som fått avslag på sin ansökan om asyl
            kan inte återvända. I stället för att hantera detta faktum genom
            att föreslå möjligheter till uppehållstillstånd för dessa människor,
            har både Sverige och EU kommit med flera förslag på hur åter­vändandet
            ska öka genom hårdare tag och svårare levnadsvillkor för dessa
            människor. Den uppenbara konsekvensen är en större grupp papperslösa
            som lever i mycket utsatta situationer.
          </p>
          <p xml:id="i-8SJDdcNA5MKXpJehQdNe9d">
            Varför människor hamnar i denna situation varierar. Dels kan
            det röra sig om statslösa som saknar anvisat mottagarland som
            ser sig vara folkrättsligt förpliktigat att bevilja inresetillstånd,
            dels kan en stat av politiska skäl vara ovillig att låta en medborgare
            återvända. En persons medborgarskap kan också ha dragits tillbaka
            eller så kan det vara omöjligt att ta sig till det anvisade mottagarlandet
            eller mycket svårt att få inresetillstånd.
          </p>
          <p xml:id="i-Hcq2TGeqmfGVGiTdFu47oC">
            I november 2016 tillsatte regeringen en utredning för att kartlägga
            förekomsten av och rättstillämpningen i ärenden om uppehållstillstånd
            där ett beslut om avvisning eller utvisning inte kan verkställas
            av praktiska skäl utanför den enskildes kontroll. Utred­ningens
            betänkande Uppehållstillstånd på grund av praktiska verkställighetshinder
            och preskription (SOU 2017:84) presenterades i november 2017 och
            visar att kraven på individen att bevisa att det finns praktiska
            hinder för återvändande är orimligt höga. Så är det även i fall
            där det i stort sett är omöjligt att få fram godtagbar dokumentation
            gällande praktiska hinder. Vidare godtar Migrationsverket sällan
            den dokumentation som lämnas.
          </p>
          <p xml:id="i-8zFD75vWYvuCuPMqo31xk3">
            Möjligheterna att få stanna i Sverige p.g.a. praktiska hinder
            efter ett beslut om av- eller utvisning är mycket små; det handlar
            om drygt 10 personer per år. Utredningen föreslår bl.a. ett förtydligande
            av lagstiftningen så att den vars avvisnings- eller utvisningsbeslut
            inte kan verkställas av skäl som ligger utanför individens kontroll
            beviljas uppehållstillstånd. Den föreslår också att frågan om
            statslösas rättsliga ställning utreds vidare. Tyvärr har regeringen
            inte tagit något av utredningens förslag vidare.
          </p>
          <p xml:id="i-5oByfdVWWzTXxobknwMv9z">
            Vänsterpartiet menar att det borde ligga i alla länders intresse
            att motverka en lagstiftning, vare sig den är svensk eller EU-rättslig,
            som för med sig att fler människor tvingas leva som papperslösa.
            Trots det får både Sveriges och EU:s politik just de konsekvenserna.
            Vi menar också att det är olyckligt att regeringen inte agerat
            utifrån de konstruktiva förslag som utredningen presenterat utan
            i stället fortsätter på den inslagna och repressiva vägen. Vi
            beklagar också att Migrationskommittén inte ville diskutera frågan.
          </p>
          <p xml:id="i-LfgbjvcHe9xCE1VxJAjCze">
            Regeringen ska återkomma med förslag utifrån Uppehållstillstånd
            på grund av praktiska verkställighetshinder och preskription (SOU
            2017:84). Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-XzmvB2w6fmHwxfaYJt6MQD">
            12 Villkoren för ukrainska flyktingar och asylsökande
          </head>
          <p xml:id="i-PKjANVaXsTMbMZGBB6iLSH">
            Till följd av Rysslands invasion av Ukraina har över 7 miljoner
            människor flytt landet. Av dem har närmare 4 miljoner människor
            fått tillfälligt uppehållstillstånd enligt EU:s massflyktsdirektiv.
            Drygt 42 000 av dem har beviljats ett sådant uppehållstillstånd
            i Sverige.
          </p>
          <p xml:id="i-4fDqEbd6aNMAPdRJv1Boy7">
            De ukrainska medborgare som har fått skydd i Sverige enligt massflyktsdirektivet
            ges i stort sett samma rättigheter och förutsättningar som asylsökande.
            Därmed tvingas de leva på samma låga dagersättning som asylsökande,
            har ingen rätt att läsa sfi och får inte delta i etableringsprogrammet.
          </p>
          <p xml:id="i-2RNdmZWNMje6b4hb1ZtwNW">
            Vänsterpartiet anser att såväl asylsökande som de ukrainska medborgare
            som fått tillfälligt uppehållstillstånd i Sverige enligt massflyktsdirektivet
            bör ges bättre levnads­villkor och förutsättningar till en meningsfull
            sysselsättning.
          </p>
          <p xml:id="i-J7rYeQnMbS1SjYSWiDy1Fs">
            Beslutet att aktivera massflyktsdirektivet gällde till en början
            under ett år. EU‑kommissionen förlängde nyligen giltigheten med
            ytterligare ett år. Direktivet kan gälla under maximalt tre års
            tid. Efter det kan insatser för återvändande eller reguljära asylprocesser
            ta vid. Det kan innebära att de människor som får uppehållstillstånd
            enligt direktivet behöver leva under de förutsättningar som direktivet
            ger i längre än tre års tid. Sannolikt kommer en betydande del
            av de som har fått skydd här att stanna en längre tid, kanske
            permanent.
          </p>
          <head type="h2" xml:id="i-8egvH4kGuvMSrxbzcm1WUS">
            12.1 Dagersättning
          </head>
          <p xml:id="i-F8vP7Fn7upc7TBm6waCvrF">
            Dagersättningen för asylsökande har inte höjts sedan 1994. Redan
            då låg den under nivån för försörjningsstöd. Vuxna ensamstående
            får 71 kronor per dag, om de inte bor på en anläggning där måltider
            ingår. En vuxen som delar hushåll med någon annan vuxen får 61
            kronor per dag. För barn betalas mellan 37 och 50 kronor per dag,
            beroende på ålder. En ensamstående vuxen som bor på anläggning
            där måltider ingår får 24 kronor per dag.
          </p>
          <p xml:id="i-DoVvFo8zQdWq68Ruc9y314">
            Sverige betalar ut 2 100 kronor i månaden som mest till en ensamstående.
            Därmed är dagersättningen lägre än exempelvis i Tyskland, Österrike,
            Spanien, Danmark, Finland och Norge. Dagersättningen för ensamstående
            uppgår i Österrike och Tyskland till ca 3 600 kronor per månad
            och ca 3 334 kronor per månad i Finland och 3 685 kronor per månad
            i Danmark. En ensamstående boende i anläggningsboende där mat
            ingår får omkring 720 kronor per månad i Sverige och omkring 1
            397 kronor per månad i Tyskland.
          </p>
          <p xml:id="i-427xxmu4Uyoz1wyxxNDdSc">
            Den undermåliga materiella standard som präglar tiden som asylsökande
            beskrivs som den främsta orsaken till bristande hälsotillstånd
            hos asylsökande i bl.a. Delmis rapport Asylsökandes möte med Sverige
            (2018:8). Migrationsverkets generaldirektör Mikael Ribbenvik varnade
            i Ekots lördagsintervju (2022-03-26) för att den låga ersättningen
            leder till ökad social utsatthet. Precis som Stockholmspolisen,
            SKR och en rad människorättsorganisationer menar generaldirektören
            att denna utsatthet ökar risken för trafficking, annat sexuellt
            utnyttjande och annan exploatering. Flyktingarna från Ukraina,
            som omfattas av samma regelverk som asylsökande, utgörs till mycket
            stor del av kvinnor och barn och hör nu till de särskilt utsatta.
          </p>
          <p xml:id="i-R4XpRcSnns6Ms7E6khbBHT">
            Vänsterpartiet anser att dagersättningen bör höjas till nivån
            för riksnormen i försörjningsstödet. Det skulle innebära att dagersättningen
            för en ensamstående skulle höjas till 3 160 med dagens nivå på
            riksnormen. Dagersättningen bör sedan följa riks­normens utveckling.
            Föreslaget skulle innebära att de statliga utgifterna ökar med
            omkring 440 miljoner kronor 2023.
          </p>
          <p xml:id="i-NcyvUc4rrtE8xZGYrfhtWN">
            Regeringen bör återkomma med förslag om att höja dagersättningen
            till nivån på riksnormen i försörjningsstödet och sedan räkna
            upp den enligt riksnormen. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-4JMY3zWTd2xQK1sr5WDA74">
            12.2 Meningsfull sysselsättning
          </head>
          <p xml:id="i-NapLv9sgj3BSdkSuAv6LNK">
            En meningsfull sysselsättning i väntan på besked om ens framtid,
            i form av asylbeslut eller hur massflyktsdirektivet utvecklas,
            är efter de materiella villkoren den viktigaste faktorn för hälsan
            för den berörda gruppen. Vänsterpartiet anser att de som lever
            i en oviss väntan till följd av sin flykt bör ges goda förutsättningar
            till en meningsfull syssel­sättning. Det handlar framför allt
            om att lära sig språket och delta i andra utbildnings­insatser.
          </p>
          <p xml:id="i-JqGPjHVepN5Naxy4KAAtD8">
            Att kunna det svenska språket är viktigt för att komma in i samhället.
            Vänsterpartiet vill förbättra förutsättningarna för asylsökande
            och de som flytt kriget i Ukraina att lära sig svenska. Vi anser
            att asylsökande och de som fått uppehållstillstånd enligt massflykts­direktivet
            bör få rätt att läsa sfi. När högerpartierna vill införa språkkrav
            vill vi stärka möjligheterna att lära sig språket.
          </p>
          <p xml:id="i-CNtVLmuHYwCsByhWD35QFi">
            Regeringen bör återkomma med förslag om att ge asylsökande och
            de som omfattas av massflyktsdirektivet rätt att läsa sfi. Detta
            bör riksdagen ställa sig bakom och ge regeringen till känna.
          </p>
          <p xml:id="i-48Fotqugoo1nLtfGHZbKji">
            De som har fått uppehållstillstånd enligt massflyktsdirektivet
            har också arbets­tillstånd. På den punkten skiljer sig gruppen
            från asylsökande som måste ansöka om undantag för att få möjlighet
            att arbeta. När massflyktsdirektivet aktiverades fanns det hos
            regeringen en föreställning om att de som flytt kriget i Ukraina
            snabbt skulle komma in på arbetsmarknaden. Vi kan nu se att den
            föreställningen var något optimistisk. Vänsterpartiet anser att
            de som får uppehållstillstånd enligt massflyktsdirektivet bör
            få delta i etableringsprogrammet så att de får bättre möjligheter
            att komma i arbete, samt en meningsfull sysselsättning.
          </p>
          <p xml:id="i-CYVJz6qrfqGTPy5qk3ktPj">
            Regeringen bör återkomma med förslag om att ge de som får tillfälligt
            skydd enligt massflyktsdirektivet rätt att delta i etableringsprogrammet.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-7wEyfiA12ukxHdUPyNpjvo" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-Ne3wWQWdM5enQv7SBL7u8C" who="i-S9N4wWD2qfoGM8u1D3QrvL">
              Nadja Awad (V)
            </item>
            <item xml:id="i-UGbSBJPdeCmYS8kz2q1vi3" who="i-AcrNjdftfgEDKtVYDbE4tQ">
              Gudrun Nordborg (V)
            </item>
            <item xml:id="i-Ao7stCABNC2cWng8UKxzJz" who="i-3YXCipudYA4N8ZNFk2PrxQ">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
