<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-03972">
  <teiHeader>
    <fileDesc>
      <titleStmt>
        <title>Stärk barns rättigheter</title>
        <author corresp="i-4Cf95LugnAL9WAJuCVMeo8">av Juno Blom m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3972 av Juno Blom m.fl. (L)</title>
          <idno type="rdwebb">H9023972</idno>
          <rs type="number">3972</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9023972/text</ref>
          <ref type="dokument_url_html">http://data.riksdagen.se/dokument/H9023972</ref>
          <ref type="dokumentstatus_url_xml">http://data.riksdagen.se/dokumentstatus/H9023972</ref>
          <ref type="docx">http://data.riksdagen.se/fil/CA1013CD-89C4-4A51-A737-B6DD8DFC053A</ref>
          <ref type="pdf">http://data.riksdagen.se/fil/1F518FF9-0B9D-457B-93B9-84E2CD8BD130</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-4Cf95LugnAL9WAJuCVMeo8</idno>
            <name>Juno Blom</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-6r9H8ojYbqwgAcSN9WgQ8Z" type="signed"/>
        <correspContext corresp="i-6r9H8ojYbqwgAcSN9WgQ8Z">
          <note type="signatory" corresp="i-4Cf95LugnAL9WAJuCVMeo8"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction xml:id="i-HEech7sAphTSG6keFqw9jM" type="submitted">
          <date when="2021-10-05"/>
          <time when="15:15:04"/>
        </correspAction>
        <correspAction xml:id="i-G7j614WHJXSoYTJWDPA3dN" type="reviewed">
          <date when="2021-10-05"/>
          <time when="19:13:40"/>
        </correspAction>
        <correspAction xml:id="i-QtH5wdr1yHfabGAstHSrhm" type="referred">
          <date when="2021-10-14"/>
        </correspAction>
        <correspAction xml:id="i-ES2ydtKEwYK1CS7t22VVnT" type="assigned">
          <date when="2022-06-14"/>
          <time when="13:58:50"/>
        </correspAction>
        <correspContext corresp="i-ES2ydtKEwYK1CS7t22VVnT">
          <ref type="assignedTo">Socialutskottet</ref>
        </correspContext>
        <correspAction xml:id="i-3UAdNhzwQmWRPRYno8ZbHe" type="behandlas_i"/>
        <correspContext corresp="i-3UAdNhzwQmWRPRYno8ZbHe">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YXH7duzV1xCxZ8j3PwqQNX" type="behandlas_i"/>
        <correspContext corresp="i-YXH7duzV1xCxZ8j3PwqQNX">
          <ref type="uppgift">2021/22:CU6</ref>
          <ref type="ref_dok_id">H901CU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU6</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DLwb6k5gjRxPEgeh4jmZmm" type="behandlas_i"/>
        <correspContext corresp="i-DLwb6k5gjRxPEgeh4jmZmm">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5rNJkhseA7TwtLReZziuhG" type="behandlas_i"/>
        <correspContext corresp="i-5rNJkhseA7TwtLReZziuhG">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Mk6y13zpVDFxiBwEw4mfBM" type="behandlas_i"/>
        <correspContext corresp="i-Mk6y13zpVDFxiBwEw4mfBM">
          <ref type="uppgift">2021/22:SoU18</ref>
          <ref type="ref_dok_id">H901SoU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU18</ref>
          <ref type="ref_dok_titel">Socialtjänstfrågor - barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DyrccQa77m9aTZNS8ZAqnk" type="behandlas_i"/>
        <correspContext corresp="i-DyrccQa77m9aTZNS8ZAqnk">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DasH1nWZXN9GQXD2Y3pvJe" type="behandlas_i"/>
        <correspContext corresp="i-DasH1nWZXN9GQXD2Y3pvJe">
          <ref type="uppgift">2021/22:UbU16</ref>
          <ref type="ref_dok_id">H901UbU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU16</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:3972 av Juno Blom m.fl. (L) Stärk
          barns rättigheter
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-TStZgmyFE2ATrnh8qMxaQD">
            Förslag till riksdagsbeslut
          </head>
          <list style="ol">
            <item xml:id="i-CuKhAC47a2oAknMiwVd2T7">
              Riksdagen ställer sig bakom det som anförs i motionen om att
              den som hör eller förhör ett barn bör ha särskild utbildning för
              detta och tillkännager detta för regeringen.
            </item>
            <item xml:id="i-Xegv4Wdg64wnkJ12XyV4MG">
              Riksdagen ställer sig bakom det som anförs i motionen om information
              om tolkning och tillämpning av FN:s barnkonvention och tillkännager
              detta för regeringen.
            </item>
            <item xml:id="i-CzNadr4RPj8h1v3mWjUQT8">
              Riksdagen ställer sig bakom det som anförs i motionen om översyn
              av målet och indikatorerna för barnrättspolitiken och tillkännager
              detta för regeringen.
            </item>
            <item xml:id="i-6FKB3BC7aqiswQfwPagKR4">
              Riksdagen ställer sig bakom det som anförs i motionen om skolgång
              för barn i skyddat boende och tillkännager detta för regeringen.
            </item>
            <item xml:id="i-KBBPypLMHnWecgaskWfizA">
              Riksdagen ställer sig bakom det som anförs i motionen om kompetenskrav
              på den som arbetar i socialtjänsten och fattar särskilt långtgående
              beslut gällande barn, och detta tillkännager riksdagen för regeringen.
            </item>
            <item xml:id="i-NmVK3ccJqgVMDRZjn9nagy">
              Riksdagen ställer sig bakom det som anförs i motionen om regler
              och rutiner för orosanmälningar och tillkännager detta för regeringen.
            </item>
            <item xml:id="i-Mfn63UppDmqQoCZAbB2QAV">
              Riksdagen ställer sig bakom det som anförs i motionen om att
              barnet ska ha en egen handläggare då barnet förekommer i utredningar
              som rör någon annan i familjen, och detta tillkännager riksdagen
              för regeringen.
            </item>
            <item xml:id="i-J3ATdpezfKxoTf2nZExzAn">
              Riksdagen ställer sig bakom det som anförs i motionen om reformering
              av LVU och tillkännager detta för regeringen.
            </item>
            <item xml:id="i-ATVZgPLtdDt6LMCvxveZ9z">
              Riksdagen ställer sig bakom det som anförs i motionen om mål
              och struktur för LVU och tillkännager detta för regeringen.
            </item>
            <item xml:id="i-Pnd8Bp4gwEEMweKbSramHF">
              Riksdagen ställer sig bakom det som anförs i motionen om urval
              av möjliga insatser enligt SoL och LVU inklusive mellantvång och
              tillkännager detta för regeringen.
            </item>
            <item xml:id="i-HvXTLaFiFGNEEvSrohbEr3">
              Riksdagen ställer sig bakom det som anförs i motionen om stöd
              i skolan till placerade barn och tillkännager detta för regeringen.
            </item>
            <item xml:id="i-Xjd5kPtLEG69L8TizjNFZu">
              Riksdagen ställer sig bakom det som anförs i motionen om stöd
              till barn och unga efter avslutad samhällsvård och tillkännager
              detta för regeringen.
            </item>
            <item xml:id="i-5abED6FqgoceEXeFyi76CV">
              Riksdagen ställer sig bakom det som anförs i motionen om uppföljning
              och utvärdering av samhällsvården och tillkännager detta för regeringen.
            </item>
            <item xml:id="i-HD4QJxMpS6GcLZVhH49He6">
              Riksdagen ställer sig bakom det som anförs i motionen om samarbete
              kring placerade barn och tillkännager detta för regeringen.
            </item>
            <item xml:id="i-GqGf8s8aaGQtwMep1d8cyw">
              Riksdagen ställer sig bakom det som anförs i motionen om barn
              som far illa under placeringen, och detta tillkännager riksdagen
              för regeringen.
            </item>
            <item xml:id="i-RcM3AiwB8vR355NhwFUsLb">
              Riksdagen ställer sig bakom det som anförs i motionen om socialtjänstens
              uppföljning av barnärenden och tillkännager detta för regeringen.
            </item>
            <item xml:id="i-QAVwffqK6osSpgbxqHea4t">
              Riksdagen ställer sig bakom det som anförs i motionen om verksamheten
              vid Sis och tillkännager detta för regeringen.
            </item>
            <item xml:id="i-TAGpnndnGwP78jBAyS41fS">
              Riksdagen ställer sig bakom det som anförs i motionen om barn
              som försvinner, och detta tillkännager riksdagen för regeringen.
            </item>
            <item xml:id="i-LFCfzGhewQuq9EuuVHm1vK">
              Riksdagen ställer sig bakom det som anförs i motionen om barns
              rätt till umgänge med andra än vårdnadshavare och tillkännager
              detta för regeringen.
            </item>
            <item xml:id="i-AvesqVpRjSPZh3rvj7JXWL">
              Riksdagen ställer sig bakom det som anförs i motionen om stöd
              efter vårdnadsöverflyttningar och tillkännager detta för regeringen.
            </item>
            <item xml:id="i-RLLLpVULnUdteE1WcmKeqm">
              Riksdagen ställer sig bakom det som anförs i motionen om barnets
              rätt att yttra sig över adoption och tillkännager detta för regeringen.
            </item>
            <item xml:id="i-PuBkzcL16KGm9zMP8RuGFW">
              Riksdagen ställer sig bakom det som anförs i motionen om barns
              rätt till eget ombud och tillkännager detta för regeringen.
            </item>
            <item xml:id="i-VrcbU8rrnESDTG8psRk74L">
              Riksdagen ställer sig bakom det som anförs i motionen om straffrättsligt
              skydd mot misshandel och annat våld mot barn och tillkännager
              detta för regeringen.
            </item>
            <item xml:id="i-UhEgxjokBgC8ebP1XazBZL">
              Riksdagen ställer sig bakom det som anförs i motionen om våld
              mot barn med funktionsnedsättning och tillkännager detta för regeringen.
            </item>
            <item xml:id="i-4xNYweVhzyyzRpDLp6KnZk">
              Riksdagen ställer sig bakom det som anförs i motionen om umgängesrätten
              vid utredning av våld mot barn och tillkännager detta för regeringen.
            </item>
            <item xml:id="i-Pik2keAdYczvNYsCXC8bjG">
              Riksdagen ställer sig bakom det som anförs i motionen om informella
              barnäktenskap och tillkännager detta för regeringen.
            </item>
            <item xml:id="i-BJDG8zQWChjU5Z23r25xVR">
              Riksdagen ställer sig bakom det som anförs i motionen om sambolagen
              och informella barnäktenskap och tillkännager detta för regeringen.
            </item>
            <item xml:id="i-84Dzy3KK17NeTKBkzCqEEA">
              Riksdagen ställer sig bakom det som anförs i motionen om barnrättsperspektiv
              på psykiatrin och tillkännager detta för regeringen.
            </item>
            <item xml:id="i-9BnwQUN3RLKD3nbUrb4LCp">
              Riksdagen ställer sig bakom det som anförs i motionen om stöd
              till ensamkommande barn och unga och tillkännager detta för regeringen.
            </item>
            <item xml:id="i-JJ1NJq7z8Yo99KwwpuE8iY">
              Riksdagen ställer sig bakom det som anförs i motionen om rättsväsendets
              arbete mot människohandel med barn och tillkännager detta för
              regeringen.
            </item>
            <item xml:id="i-6jtPpQ4sBk9NLAkFEdCPiw">
              Riksdagen ställer sig bakom det som anförs i motionen om Europasamarbetet
              mot människohandel med barn och tillkännager detta för regeringen.
            </item>
            <item xml:id="i-8rojQU8oW5fL2CvP1oRCAp">
              Riksdagen ställer sig bakom det som anförs i motionen om barn
              vars närstående är frihetsberövade, och detta tillkännager riksdagen
              för regeringen.
            </item>
            <item xml:id="i-TbPm4pm5twYj9NczaZzaXT">
              Riksdagen ställer sig bakom det som anförs i motionen om behovet
              av att stärka barns rätt att komma till tals och tillkännager
              detta för regeringen.
            </item>
            <item xml:id="i-z2FD5N61ysErx6QiXZMg1">
              Riksdagen ställer sig bakom det som anförs i motionen om bättre
              arbetsvillkor för socialsekreterare m.fl. och tillkännager detta
              för regeringen.
            </item>
            <item xml:id="i-5bNiuDUSkCpyAJLbh9zVKX">
              Riksdagen ställer sig bakom det som anförs i motionen om ett
              kompetenslyft inom socialtjänsten och tillkännager detta för regeringen.
            </item>
            <item xml:id="i-QGqBWeAtrbRoVQCAng1HJe">
              Riksdagen ställer sig bakom det som anförs i motionen om kartläggning
              av och utbildning om barn som växer upp i sekter, och detta tillkännager
              riksdagen för regeringen.
            </item>
            <item xml:id="i-YCuMvY6MffSLKKM8KkiTnf">
              Riksdagen ställer sig bakom det som anförs i motionen om att
              pandemisatsningar mot psykisk ohälsa måste finnas kvar över tid
              och tillkännager detta för regeringen.
            </item>
            <item xml:id="i-9Vks3rMPegBAoJMgcMFAjj">
              Riksdagen ställer sig bakom det som anförs i motionen om att
              elevhälsa och andra instanser som möter barn rutinmässigt bör
              ställa frågor om våld, och detta tillkännager riksdagen för regeringen.
            </item>
            <item xml:id="i-GypMv9GwgimVSr5TiPwQBd">
              Riksdagen ställer sig bakom det som anförs i motionen om en nationell
              kampanj som belyser att vuxenvärlden vill veta om barn är utsatta
              för våld eller övergrepp, och detta tillkännager riksdagen för
              regeringen.
            </item>
            <item xml:id="i-Dn3zi9uhGYCVYraaBDfeLk">
              Riksdagen ställer sig bakom det som anförs i motionen om ett
              perspektivskifte mot mer föräldraansvar och tillkännager detta
              för regeringen.
            </item>
            <item xml:id="i-VvHquzK51cqDbTXoNphGur">
              Riksdagen ställer sig bakom det som anförs i motionen om ytterligare
              lagändringar för att lagen om barnfridsbrott ska få önskad effekt
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-Ej7XZ7prmaHg8emT7Twu72" type="h1">
            Motivering
          </head>
          <head xml:id="i-VPHQY6sBfFYvsgrZoHGcEP" type="h2">
            Konventionen om barnets rättigheter
          </head>
          <p xml:id="i-CF9mjWtXfFta6o7UEShxUf">
            ”Barn ska erkännas, respekteras och skyddas som rättighetsbärare
            med en individuell personlighet och egna behov och intressen samt
            rätt till personlig integritet”. Denna lydelse är hämtad från
            FN:s barnrättskommittés allmänna kommentarer nr 13. Där framkommer
            även att ”inget våld mot barn är motiverat, och allt våld mot
            barn kan förebyggas”. I FN-kommitténs kommentarer framkommer även
            att majoriteten av våldet sker inom familjen och att det därför
            krävs insatser och stöd när barn blir offer för umbäranden och
            svårigheter som drabbar, eller uppstår i, familjer.
          </p>
          <p xml:id="i-KAvwa5dmrVv1FFwCTt2wRy">
            Enligt svensk lag, som idag inkluderar barnkonventionen, finns
            det en skyldighet att verka för att barn får sina rättigheter
            tillgodosedda inom varje verksamhetsområde. Vid alla åtgärder
            som rör barn, vare sig de vidtas av offentliga eller privata sociala
            väl-färdsinstitutioner, domstolar, administrativa myndigheter
            eller lagstiftande organ, ska barnets bästa komma i främsta rummet.
          </p>
          <p xml:id="i-4LYBPWkp9qLVcWPNKqvJo9">
            Ur ett liberalt perspektiv är det självklart att alla, oavsett
            ålder, både ges och tillåts ta plats i samhället. Barn ska vara
            trygga och tillåtas växa som individer och utvecklas för att kunna
            ta ansvar för sig själva, sina medmänniskor och sin omgivning.
            Lika självklart är det att politiken ska utformas i enlighet med
            Förenta Nationernas (FN) konvention om barns rättigheter.
          </p>
          <p xml:id="i-9H1YLa1KAEgbqiX2QNJjsV">
            Samtidigt vet vi att verkligheten skiljer sig avsevärt när det
            gäller vad barn får tillgång till och vad vi lyckas skydda barn
            från. Det handlar exempelvis om barns skolresultat, barns mående,
            barns utsatthet för våld, barns rätt till fritid och barns trygghet
            i närområdet. FN:s kommitté för barnets rättigheter har uttryckt
            oro över de kommunala och regionala skillnader som gäller genomförandet
            av barnkonventionen i Sverige.
          </p>
          <p xml:id="i-6geWHS2u56nQHzJmkbTgUp">
            Denna bild framkommer även i Barnombudsmannens rapport ”Utanförskap,
            våld och kärlek till orten” (2018) I den rapporten har Barnombudsmannen
            inhämtat information från fler än 900 barn. Barnombudsmannen har
            låtit barn berätta om hur det är att växa upp i utsatta områden
            som enligt statistiken har sämre villkor än i andra delar av Sverige.
            Det handlar om barn som bor i förorter till storstäderna, men
            även barn som bor i andra kommuner inklusive glesbygdskommuner.
          </p>
          <p xml:id="i-SmSBr6kifMEhbPdMzdtWjL">
            I rapporten framkommer det att barn har upplevt olika former
            av våld och kriminalitet i vardagen. Barn berättar även om allvarliga
            kränkningar, trakasserier och våld i skolan och om en vuxenvärld
            som inte alltid agerar. Även barn på förskolan beskriver våld
            på förskolan eller i sitt närområde. Barn beskriver hur våldet
            begränsar deras liv och hur de är rädda för att gå ut på gården.
            Barn beskriver även hur de känner att vuxenvärlden har låga förväntningar
            på dem, och andra barn tar upp att de själva har en bristande
            framtidstro. Barn som upplever att lärare inte trodde på deras
            förmåga att lära sig och hur det påverkar deras självbild och
            framtidstro. Barn som redan i årskurs fem tror att det kommer
            att bli väldigt svårt att hitta jobb i framtiden. Tilltron sänks
            ju äldre de blir; nästan vart tredje barn i årskurs åtta tror
            att de kommer att ha svårt att hitta arbete i framtiden.
          </p>
          <p xml:id="i-9V5w9aHoMSkGUXYg25aAei">
            Barnen beskriver även att när de får möjlighet att påverka exempelvis
            fritidsaktiviteter eller politiker i kommunen känner de en större
            makt att förändra sin situation. Barns beskrivning av hur de påverkas
            av att växa upp i våldsamma miljöer är en verklighet som vi politiker
            måste ta in. Den stora utmaningen för politiken är att se till
            att alla barn ska få tillgång till sina grundläggande rättigheter.
            Att göra deras röster hörda är därför oerhört viktigt med tanke
            på att beskrivningar av den rådande situationen i vårt samhälle
            ofta görs av vuxenvärlden.
          </p>
          <p xml:id="i-KgTiughi6zZpgtp2BHj4hQ">
            Bilden upprepas i Bris rapport för 2019 där det framgår att livssituationen
            för många barn är ohållbar. Rapporten är baserad på data från
            hundratusentals stödkontakter med barn. Sverige är ett av de länder
            i världen med högst utskrivning av psykofarmaka för barn och samtalen
            med Bris om suicid har ökat med 88 procent under åren 2016–2019
            Alla barn ska ha rätt att leva ett hållbart liv fritt från våld,
            suicidplaner och kriminalitet. För att åstadkomma den förändringen
            måste barn få komma till tals i frågor som rör dem. Det innebär
            inte att barns ska bestämma eller besluta om insatser men barns
            perspektiv måste lyftas och myndigheter har i slutändan ansvaret
            för att barnets rättigheter säkerställs.
          </p>
          <p xml:id="i-Dh6VySc8ZZ63xqwDNQWnav">
            Barnkonventionen blev lag den 1 januari 2020. Sverige har ratificerat
            många konventioner, men barnkonventionen har en särskild ställning
            eftersom den reglerar rättigheterna för de individer som ännu
            inte har nått den ålder där de i alla sammanhang kan föra sin
            egen talan och bestämma över sina egna liv.
          </p>
          <p xml:id="i-H1PeAt7LTuLgukogktTiye">
            Därför bör barnrättsperspektivet förtydligas och förstärkas i
            annan lagstiftning nu när barnkonventionen blivit lag. För att
            barn ska kunna påverka sin situation och vara delaktiga är det
            viktigt att ha tillgång till information, inte minst om vilka
            rättigheter barnet har. Vi som vuxna bär ansvaret för att säkerställa
            att det finns målgruppsanpassad och tillgänglig information, dels
            om barnets rättigheter, dels kring den situation barnet befinner
            sig i.
          </p>
          <p xml:id="i-27axxiTZEaZjyKE8aL6Ls9">
            Barn har rätt att komma till tals i frågor som rör barnet, och
            åsikterna ska beaktas i relation till barnets ålder och mognad.
            Denna rätt finns inskriven i barnkonventionen, vilket innebär
            att de stater som har skrivit under också ska se till så att barnen
            har möjlighet att utnyttja sina rättigheter även i praktiken.
            Det kan handla om barnets rätt att komma till tals i frågor som
            rör barnet som person, exempelvis umgänge, vårdnad och boende,
            eller rätten att få veta vad som ska hända och varför. I samband
            med vårdnadstvister borde barnet ha rätt till eget ombud som för
            dennes talan.
          </p>
          <p xml:id="i-UQVyRZ5LDzE8bgzRaEposM">
            Information till barn och unga om vart de kan vända sig om de
            behöver hjälp eller stöd, anpassad för målgruppen, ska finnas
            tillgänglig där barn och unga är, exempelvis i skolan, på idrottsplatsen
            och på ungdomsgården. För att kunna leva upp till barnkonventionen
            bör barn erbjudas stöd av personer som har särskild kompetens
            att arbeta med barn i exempelvis rättsprocesser eller utredningar.
            Den som hör eller förhör ett barn bör ha särskild utbildning för
            detta, och de instanser som har ärenden som rör barn bör ha rutiner
            för att säkerställa att barnen får komma till tals. Det är avgörande
            att vuxna som arbetar med barn tydligt skickar signaler att de
            är medvetna om att det finns barn i utsatta situationer och att
            de vill veta, har förmågan att bära det utsatta barnets berättelse
            och att de kommer ta det barnet berättar på allvar. Det är enbart
            så barn får förtroende för vuxenvärlden och det är avgörande för
            att åstadkomma förändring. 2018 infördes ett nytt examensmål inom
            ramen för högskoleförordningen om mäns våld mot kvinnor och våld
            i nära relationer. Idag gäller detta på grundutbildningen för
            fysioterapeutexamen, juristexamen, läkarexamen, psykologexamen,
            socionomexamen, sjuksköterskeexamen, tandläkarexamen. Vi ser ett
            behov att tydligt skriva ut att examensmålet även ska omfatta
            hedersrelaterat våld och förtryck och våld mot barn. Det är också
            viktigt att detta examensmål finns på alla nivåer som rör lärarutbildning
            och juristutbildningarna.
          </p>
          <head xml:id="i-M1qRXxQgonfyw7QFL3Nyoj" type="h3">
            Förbättrad information om tolkning och tillämpning av FN:s barnkonvention
          </head>
          <p xml:id="i-CBDjJyybtYEatpAuzePGjN">
            Att tillämpa konventionen som lag innebär särskilda utmaningar
            eftersom Sverige inte ensidigt får utfärda egna författningskommentarer
            till ett folkrättsligt dokument. Till skillnad från Europakonventionen,
            som också inkorporerats i svensk rätt, finns det inte heller någon
            internationell domstol med behörighet att döma i enskilda fall
            gällande barnkonventionen.
          </p>
          <p xml:id="i-GJW1hfghEgd4txgyruYXmK">
            Det finns därför ett betydande behov av att fortsätta informera
            om hur FN:s barnkonvention kan tolkas och tillämpas. Särskilt
            angeläget är det att alla de handläggare i kommuner och myndigheter
            som avgör enskilda ärenden gällande barn ska ha god kunskap om
            vad det innebär, och inte innebär, att barnkonventionen nu är
            del av svensk lag.
          </p>
          <p xml:id="i-RkPQmqPqAQdvuHLXntGFK">
            Arbetsmarknadsdepartementet publicerade den 14 november 2019
            en promemoria med vägledning vid tolkning och tillämpning av FN:s
            konvention om barnets rättigheter (Ds 2019:23). Detta skedde alltså
            när sex veckor återstod innan barnkonventionen blev svensk lag.
            Vår bedömning är att det fortfarande återstår ett betydande informationsbehov,
            och att ytterligare insatser måste till för att underlätta för
            olika aktörer att få information om man metodmässigt kan gå tillväga
            när man tolkar och tillämpar en internationell konvention som
            barnkonventionen.
          </p>
          <head xml:id="i-PcQPV8Jox6KkSs8LCWQk4k" type="h3">
            Barnrättsperspektiv
          </head>
          <p xml:id="i-XpHNfjrVXKiWYFi4LmT9Ae">
            Begreppet barnperspektiv började användas i samband med att Sverige
            ratificerade kon-ventionen om barnets rättigheter. Eftersom att
            Liberalernas politik bygger på människors rättigheter föredrar
            vi att använda begreppet barnrättsperspektiv. Alliansregeringen
            konstaterade 2010 att barnrättsperspektivet tydligare synliggör
            barnets rättigheter i alla de åtgärder och beslut som rör barn.
            Detta perspektivskifte har sin grund i att barn ska ses som rättighetsbärare
            och att insatser som riktar sig mot barn inte handlar om vuxnas
            välvillighet utan om barnens självklara rätt. Det är statens ansvar
            (kommuner och regioner) att se till att barn får sina rättigheter
            tillgodosedda.
          </p>
          <p xml:id="i-WwnmyqEaPK2g4P354V4eB4">
            Vårt synsätt på barn påverkar vårt förhållningssätt och vårt
            tänkande i frågor som rör barns rätt till delaktighet och inflytande.
            För att vuxenvärlden ska ge det utrymme till barn som de har behov
            av och rätt till är det avgörande att vi ser barn som kompetenta
            människor.
          </p>
          <p xml:id="i-PA4QHFQVizDdrGaPQdyxEV">
            Det är viktigt att alla som kommer i kontakt med barn har den
            kompetens som krävs för att kunna möta barns individuella behov.
            Det krävs insikt om hur det är att vara barn i olika livssituationer
            och hur detta påverkar deras utveckling. Det är också viktigt
            att det finns kunskap om andra aktörers ansvar när det gäller
            barn och hur samverkan mellan dessa aktörer kan stärkas för barnets
            bästa. För att barn ska känna tillit till dessa aktörer är det
            viktigt att det finns kompetens kring hur vi möter barn, hur vi
            skapar tillitsfulla re-lationer och hur vi försäkrar att barn
            kan komma till tals. Det är också viktigt att förmågan finns att
            informera barn på ett adekvat sätt och att informationen är anpassad
            för det enskilda barnet. Det är minst lika viktigt att se till
            att barnet har förstått informationen.
          </p>
          <p xml:id="i-TyhQxuQGC2q5nkUrbXEn4z">
            I alla insatser som rör barn måste vi efterfråga barnens synpunkter
            då det endast är så det blir möjligt att levandegöra barns egna
            perspektiv. För att öka barns möjligheter att komma till tals
            ser vi dels att kunskapen om utsatta barns villkor behöver öka
            men även om att hitta forum och plattformar i och genom vilka
            barn att komma till tals. Det är känt att barn med problem ofta
            berättar om dem för andra barn i sådana situationer måste även
            vuxenvärlden visa att även vuxna lyssnar. Ett första steg är att
            sprida kunskap om vidta åtgärder för hur det offentlig kan skapa
            goda fora för barn att komma till tals i.
          </p>
          <head xml:id="i-YVTf6vwhGUVKQFoQmP742Q" type="h2">
            Målet för barnrättspolitiken
          </head>
          <p xml:id="i-EeNBk4v4ESBZm6E3K7WYC1">
            I samband med behandlingen av budgetpropositionen för 2009 beslutade
            riksdagen om det nuvarande målet för barnrättspolitiken, nämligen
            att barn och unga ska respekteras och ges möjlighet till utveckling
            och trygghet samt delaktighet och inflytande (prop. 2008/09:1).
            Målet är identiskt med det som år 2002 beslutades för det tidigare
            politikområdet barnpolitik (prop. 2002/03:1).
          </p>
          <p xml:id="i-VWMYCLYcdAsP29pFETXc8A">
            Sedan dess har nästan två decennier förflutit, under vilka viktiga
            förändringar har skett i syfte att stärka barnrättsperspektivet
            i svensk lag och i offentliga verksamheter. De resultatindikatorer
            som används hänför sig även de till riksdagsbeslut som ligger
            långt tillbaka i tiden (prop. 2009/10:232). Det kan också diskuteras
            om dessa indikatorer på ett tillräckligt heltäckande sätt fångar
            upp de olika delmålen för barnrättspolitiken. Exempelvis riskerar
            de generella resonemangen om trygghet att osynliggöra komplexiteten
            i alla de situationer som gör att barn hamnar i oacceptabel otrygghet.
          </p>
          <p xml:id="i-Rv27zihPpeDoNtSp5ioW7b">
            Det finns anledning att göra en översyn av målen för barnrättspolitiken
            och ta fram nya resultatindikatorer som på ett tydligare sätt
            fångar upp de olika aspekter på barnrättsfrågorna. Regeringen
            bör ta initiativ till en sådan översyn och lägga fram nya förslag
            till riksdagen.
          </p>
          <head xml:id="i-4j2iNziHTMwqPHqBWn7Wtb" type="h2">
            Likvärdig kunskapsskola
          </head>
          <p xml:id="i-mqN65kbMYm67TzK5tmqqm">
            För liberaler är kunskapsskolan sättet att ge alla barn en chans
            att hitta sin väg och uppnå sin dröm, även om starten i livet
            ser olika ut. Det är ett svek mot barn när närmare 25 pro-cent
            av de elever som slutade årskurs nio i grundskolan saknade fullständiga
            betyg. Vår övergripande skolpolitik redovisas i våra skolpolitiska
            motioner, varför dessa förslag inte upprepas här. Denna generella
            politik är viktig för alla barn men särskilt betydelsefull för
            att skolan även ska ge utsatta barn bättre förutsättningar att
            tillgodogöra sig undervisningen. Vi ser även att satsningarna
            kommer att bidra till att det skapas bättre förutsättningar att
            kunna erbjuda barn en trygg skola som präglas av studiero och
            studiemotivation.
          </p>
          <head xml:id="i-EVEd5CKTvWXHBthsuGV7QZ" type="h3">
            Skolgång som skyddsfaktor
          </head>
          <p xml:id="i-8d7y3ZA8ywy2sBxdTm8bvp">
            Forskning visar övertygande att misslyckad skolgång ökar risken
            för att senare drabbas av ohälsa, sociala problem och kriminalitet.
            Ändå nämner inte dagens lagstiftning skolfrånvaro som en riskfaktor
            i barns liv. De lagar som styr socialtjänsten måste fånga upp
            alla barn som är i risk för utsatthet, oavsett om barnen är placerade
            eller bor med sina vårdnadshavare. Liberalerna anser att socialtjänstlagen
            bör utökas med ett uppdrag till socialnämnderna att aktivt stötta
            skolgången, tidigt förebygga skolfrånvaro och motverka en avbruten
            skolgång. Det formella yrkandet finns i vår motion om unga lagöverträdare,
            där resonemanget också utvecklas närmare.
          </p>
          <head xml:id="i-Lu6aNHeEu11hNzJzKmjWoH" type="h3">
            Trygg skolgång för barn i skyddat boende
          </head>
          <p xml:id="i-GKxLxtX4WWzobRkLXwQHre">
            Barns skolplikt är lagstadgad. Ändå visar Kvinnofridsbarometern
            att 8 av 10 kommuner saknar rutiner för att säkra skolgången för
            barn i skyddat boende.
          </p>
          <p xml:id="i-XowmULkGB1riPCEfLeNdvU">
            Om en förälder tvingas flytta med sitt barn till ett skyddat
            boende kan barnet bli utan skolgång i månader. Extra illa kan
            skolgången fungera då barnen själva har skyddsskäl. Dessa redan
            utsatta barn går miste om värdefulla kunskaper, social stimulans
            och kontakt med sina vänner och andra barn. För många av dessa
            barn är skolan dessutom den fasta punkten i en osäker tillvaro.
            Barnens möjligheter att gå i skola måste därför säkras, även när
            de vistas på ett skyddat boende.
          </p>
          <p xml:id="i-J9GFvnJ5rWw2XWzEgrmixs">
            Det kan exempelvis handla om att den våldsutövande meddelas kontaktförbud
            i om-rådet kring barnets skola, om att få skolskjuts eller om
            att få gå i skolan i den kommun där det skyddade boendet finns.
          </p>
          <p xml:id="i-U5ZriuADvYUAYXMZqMdsHJ">
            Just nu bereds frågan om skolgång för barn i skyddat boende och
            Liberalernas skarpa yrkande i frågan om en trygg skolgång för
            dessa barn bifölls senast i våras. I och med detta har riksdagen
            riktat ett skarpt tillkännagivande mot regeringen att skyndsamt
            återkomma i frågan. Liberalerna bevakar denna fråga och förbehåller
            oss rätten att återkomma med ytterligare yrkanden om regeringen
            visar saktfärdighet i sin hantering av frågan. I innestående motion
            avstår vi dock ifrån att yrka eftersom att vårt senaste yrkande
            bifölls sås nyligen.
          </p>
          <head xml:id="i-Vqt65DWdqz9qkkcKspbmFK" type="h3">
            Sex- och samlevnadsundervisning i skolan för bättre skydd mot
            övergrepp
          </head>
          <p xml:id="i-DH8VSqTZQpiiFRAxg4iiKs">
            Sverige var det första landet i världen med obligatorisk sexualundervisning
            och i dag ingår sex och samlevnad som en integrerad del i många
            av kurs- och ämnesplanerna både i grundskolan och på gymnasiet.
            Begrepp som sexualitet, relationer, kön, jämställdhet och normer
            är inskrivna i flera av kurs- och ämnesplanerna. Det innebär att
            ansvaret för kunskapsområdet vilar på flera lärare och ska tas
            upp inom ramen för många kurser och ämnen. Kvaliteten i undervisningen
            varierar dock alltför mycket mellan olika skolor.
          </p>
          <p xml:id="i-WyETvBia3AWwdKXLAvCMTd">
            Eftersom sex och samlevnad inte är en obligatorisk del under
            lärarutbildningen saknar många lärare såväl kunskap om att de
            ska undervisa i det som verktyg för att faktiskt göra det. Den
            enskilda läraren lämnas att själv ta fram innehåll men också att
            veta och se var i undervisningen det faktiskt kommer in. Också
            i förskolan saknas verktyg och kunskap för att arbeta med dessa
            frågor. Ett av fem barn i Sverige utsätts för någon form av sexuella
            övergrepp under sin uppväxt. Få ämnen är också så påverkade av
            sin samtid som just undervisningen i sex och samlevnad. Barn och
            unga behöver ha kunskap och möjlighet till samtal om sexuella
            övergrepp, sexuell exploatering, rätten till kroppslig integritet,
            sexuella gränser, ömsesidighet, kommunikation, stereotypa könsroller
            och hedersrelaterat våld och förtryck, likaväl som om hur kroppen
            fungerar fysiskt.
          </p>
          <head xml:id="i-URNt9TCmtrnKbYuzDLWiSZ" type="h2">
            En stärkt socialtjänst för utsatta barn
          </head>
          <p xml:id="i-CzEoGh8PhgoWCt4UVEyPi1">
            När föräldrar inte förmår att ta sitt föräldraansvar och försätter
            barn i en utsatt situation genom exempelvis brister i omsorg,
            kränkande behandling, hot eller någon form av våld har kommunernas
            socialtjänst det yttersta ansvaret för att se till att barn som
            far illa får skydd och stöd. I dessa fall är det viktigt att socialtjänsten
            tar utgångspunkt i den makt-obalans som kan finnas mellan barn
            och vårdnadshavare lika väl som de intressekonflikter som kan
            uppstå mellan vad barn ska ha rätt till och hur vårdnadshavare
            ser på barns rättigheter. I yttersta fall handlar det rentav om
            maktlöshet som barn kan känna i relation till vårdnadshavare som
            utsätter barnet likväl som i relation till myndigheter som inte
            vidtar de åtgärder som barnet är i behov av och har rätt till
            för att få tillgång till stöd och skydd.
          </p>
          <p xml:id="i-2SfRA7gbd7x62joPcs81c4">
            Självklart har hela samhället, politiker, det offentliga och
            medmänniskor som kommer i kontakt med barn ett ansvar för dem.
            Men lagstiftning och myndigheter kan inte lösa alla problem. Liberalerna
            vill därför arbete med det centrala där stort fokus läggs på föräldrar
            som har ett mycket stort ansvar för sina barn, deras liv och hälsa.
            Detta perspektiv måste genomsyra såväl nationell, regional som
            kommunal verksamhet och tydliggöras för nyblivna eller nyanlända
            föräldrar från dag ett. Det vilar på det offentliga att klargöra
            detta ansvar men också att se till att ge förutsättningar och
            stöd till vårdnadshavare att fullgöra sina plikter som förälder.
            I de fall vårdnadshavare trots sådana insatser och stöd inte tar
            detta ansvar och därmed försätter barn i en utsatt belägenhet
            måste staten gå in och garantera barnens rätt till trygghet och
            omvårdnad.
          </p>
          <p xml:id="i-VVL7AmCWDZ15vvZKpB2NGG">
            Socialsekreterare har en avgörande roll för utsatta barn. I deras
            arbetsuppgifter ingår att fatta svåra och ingripande beslut som
            kan vara livsavgörande för barnen. Erfarenhet, kontinuitet och
            förtroende är viktiga förutsättningar för arbetet, men personalomsättningen
            i yrket är hög och vakanser täcks ofta med hjälp av bemanningsföretag.
            Inte sällan är det de minst erfarna som fattar de svåraste besluten
            som rör utsatta barn.
          </p>
          <p xml:id="i-6yM17qZChSiAUxNcdGBGkK">
            Socialsekreterarnas status bör höjas. Liberalerna har medverkat
            till att införa behö-righetskrav för socialsekreterare som fattar
            beslut i barnärenden, och vi arbetar för att höja lönerna och
            skapa fler karriärvägar. I flera kommuner är Liberalerna pådrivande
            för att införa karriärtjänster, där särskilt kvalificerade socialsekreterare
            får större ansvar och högre lön.
          </p>
          <p xml:id="i-Jh9CGED4Fo2w3NW4Qy8t48">
            I en tid då socialtjänsten är under hård press och det är svårt
            att rekrytera socialsekre-terare har det lyfts förslag om att
            lätta på behörighetskraven. Vi menar att det är fel väg att gå.
            Ju större utmaningar, desto viktigare är det att de som ska fatta
            de tunga besluten har rätt kompetens. Däremot behöver socialsekreterarna
            avlastas och enklare arbetsuppgifter kan överlåtas till socialtjänstassistenter,
            så att socialsekreterare får mer tid till de uppgifter som de
            är utbildade för.
          </p>
          <head xml:id="i-YJEdyngTRV96agBZYxFfMH" type="h3">
            Förbättrade regler och rutiner för orosanmälningar
          </head>
          <p xml:id="i-WGUPhibFC7CDgWQ3tQDvK4">
            Socialtjänstlagens regler om anmälan av oro för barn reformerades
            för ett antal år sedan, i syfte att tydliggöra ansvaret för var
            och en. I lagen står det att alla som får kännedom om eller misstänker
            att ett barn far illa bör anmäla det till socialnämnden. För bland
            annat personal i hälso- och sjukvården, tandvården, förskolan,
            skolan, socialtjänsten, polisen och kriminalvården gäller en skyldighet
            att göra orosanmälan. Samma skyldighet gäller också personal som
            arbetar med barn och unga i yrkesmässigt bedriven enskild verksamhet
            eller i annan sådan verksamhet på hälso- och sjukvårdens eller
            socialtjänstens område.
          </p>
          <p xml:id="i-4TL6TjvoNdQdP1NKtatxht">
            Sedan lagstiftningen ändrades har antalet orosanmälningar ökat,
            vilket i grunden är positivt eftersom det tyder på att det förhoppningsvis
            har blivit mindre vanligt att människor avstår från att anmäla
            oro på grund av osäkerhet eller okunskap. Samtidigt finns det
            tecken på att lagändringen inte överallt har fått det genomslag
            som vore önskvärt. När exempelvis den som är vårdnadshavare anhålls
            eller häktas för grova våldsbrott borde det rutinmässigt göras
            orosanmälan även om det grova våldsbrott personen misstänks för
            inte har begåtts i den egna bostaden eller mot en familjemedlem.
            Det bör därför göras en utvärdering av de nuvarande reglerna.
            Om bristerna kan åtgärdas inom ramen för dagens regelverk kan
            det krävas förbättrad information och förbättrade rutiner hos
            berörda myndigheter. I annat fall kan lagstiftningen behövas förtydligas
            ytterligare. Utöver förbättringar i regelverket måste också informationen
            om orosanmälningar bli bättre och mer samordnad. För att säkerställa
            det vill vi ge Socialstyrelsen i uppdrag att ta fram och årligen
            redovisa nationell statistik över orosanmälningar för barn som
            far illa.
          </p>
          <head xml:id="i-XfLpS79DwaBMbgfdpaPgHv" type="h3">
            Bättre arbetsvillkor för socialsekreterare med flera
          </head>
          <p xml:id="i-K5oABr218QdLHAUFVJfgHd">
            För att vidare säkerställa att barn som far illa får sina rättigheter
            tillgodosedda krävs också att vi lyfter blicken. I augusti i år
            uppdagades stora problem med tystnadskultur bland myndighetsanställda
            i Göteborg. Handläggare och socialtjänstpersonal som är rädda,
            utsätts för hot eller inte får erforderligt stöd av sina chefer
            ges inte rätt förutsättningar att göra sitt jobb, än mindre värna
            utsatta barns rättigheter. Liberalerna anser därför att socialtjänstlagen
            måste reformeras brett för att ge socialtjänsten bättre möjligheter
            att arbeta effektivt, och med trygga förhållanden för personalen,
            även i komplexa ärenden med tydlig hotbild. Detta behövs både
            i utredningsfasen, vid beslutsfattandet och vid verkställande
            av beslut. För sådana situationer behövs en tydlig nationell stödstruktur.
            Lagen behöver ses över för att möjliggöra detta. En möjlighet
            är att kommunen i sådana situationer ska kunna överlåta ärendet
            till en nationell instans, som i sådana fall ska kunna fatta beslut
            och även ha kontakt med polis kring handräckning eller liknande
            insatser. En annan möjlighet är att öka möjligheten för kommuner
            att sinsemellan sluta överenskommelser om att inte bara ge stöd
            i svåra utredningar, vilket sker i dag, utan också formellt överflytta
            ärenden till en annan kommun om hotbilden gör detta nödvändigt.
            I så fall blir det inte de lokalt verksamma tjänstemännen och
            beslutsfattarna, som rent geografisk är enklare att hota eller
            trakassera, som tar besluten utan en tjänsteman längre bort, i
            en annan kommun. Ett större fysiskt avstånd mellan anställda och
            enskilda minskar möjligheten att utsätta myndighetsanställda för
            brott och skapar säkrare och tryggare arbetsplatser. Regeringen
            måste tillsätta en utredning för att ta fram både metoder och
            kunskapsunderlag likväl som ny lagstiftning för hur landets kommuner
            kan ges adekvata förutsättningar för att motverka tystnadskultur.
          </p>
          <head xml:id="i-UY5aXQtAK5SDGUftS7YHUz" type="h3">
            Stärkt barnrättsperspektiv i socialtjänsten
          </head>
          <p xml:id="i-PeFRSC2veoeJLKHtjyJciE">
            Enligt socialtjänstlagen och barnkonventionen så ska socialtjänsten
            alltid ha ett barnrätts-perspektiv när den handhar ärenden som
            rör barn. Barnen ska vara delaktiga i handlägg-ningen. I dag har
            barn som har fyllt 15 år rätt att föra sin egen talan och alla
            barn ska, oberoende av ålder, ges möjligheter att framföra sina
            åsikter. Många gånger är det dock svårt för barn att komma till
            tals, bland annat på grund av den maktobalans som kan finnas mellan
            barn och vårdnadshavare.
          </p>
          <p xml:id="i-QfTxGVr9xFHx9rrJB35LJB">
            Barnrättsperspektivet behöver också bli tydligare när det är
            en vuxen som får insatser från socialtjänsten. Barn påverkas och
            har egna intressen, även om den vuxnes skäl till kontakt med socialtjänsten
            inte handlar om föräldraskapet. Då ett barn förekommer i socialtjänstens
            utredningar som rör någon annan i familjen, bör barnet få en egen
            handläggare. Det behövs löpande vidareutbildning för att öka kompetensförsörjning
            för socialsekreterare som jobbar med barnavårdsutredningar samt
            placerade barn.
          </p>
          <p xml:id="i-FvQfw9PKAWkAq1HotKGTiT">
            Vidare krävs ett statligt finansierat kompetenslyft rörande vilka
            rättigheter som barn faktiskt har. Kompetenslyftet ska vara riktat
            mot myndighetsanställda på såväl nationell som lokal nivå. Det
            krävs även kunskap om utsatta barns livsvillkor för att förstå
            det sammanhang utsatta barn lever med och ökad förståelse för
            våldets konsekvenser för det enskilda barnet. Att säkerställa
            att de som möter barn och unga har rätt utbildning och kompetens
            skapar en ökad förståelse för att utsatta barn ska få tillgång
            till det stöd, skydd och vård de har rätt till och behov av. Det
            måste tydliggöras att det utsatta barnet är ett brottsoffer och
            att vårdnadshavare/närstående som utsätter barnet är gärningspersoner.
          </p>
          <head xml:id="i-5bqWYKVuVxALnGVuer3GVV" type="h3">
            Barn och unga i samhällsvård
          </head>
          <p xml:id="i-32mbzXsL4oyYZFJtBRX8rF">
            Samhällsvård av barn och unga beslutats antingen med stöd av
            socialtjänstlagen (frivillig vård) eller lagen med särskilda bestämmelser
            om vård av unga, LVU. Under 2019 fanns totalt 7 300 barn och unga
            som fick någon form av insatts enligt LVU. Barn och unga i samhällsvård
            har ofta en bakgrund med omfattande social problematik, hos barnet
            självt eller hos dess föräldrar. För många är prognoserna dåliga,
            med påtagligt högre risk för missbruk och kriminalitet, psykisk
            och fysisk ohälsa, misslyckande i skolan, arbetslöshet och bidragsberoende
            än vad som gäller för befolkningen som helhet.
          </p>
          <p xml:id="i-U1MzfMwiBX4rzdrdSohw8t">
            Behovet av kvalitetsförbättringar gällande socialtjänstens vård
            är väl dokumenterat, och har också uppmärksammats i flera utredningar,
            tydligast i Utredningen om tvångsvård för barn och unga (SOU 2015:71).
            Trots att behovet och förslagen av kvalitetsförbättringar i samhällsvården
            är stort har ännu inga initiativ tagits av regeringen i dessa
            grundläggande delar. Det är mer än fem år sedan LVU-utredningen
            (SOU 2015:71) föreslog en ny lag om tvångsvård för barn och unga.
            Utredningens förslag skulle innebära ett stärkt barnrätts-perspektiv
            och en ökad rättssäkerhet för barn i samhällets vård och särskilt
            för dem som behöver tvångsvård. Det är angeläget att lagförslaget
            bereds skyndsamt.
          </p>
          <p xml:id="i-YBAEoRcXMA272eX981JTq8">
            Sedan den 1 januari 2020 har FN:s konvention om barnets rättigheter
            upphöjts till svensk lag. Sverige var ett av de länder som allra
            först ratificerade konventionen. Att konventionen numera har status
            av lag skärper ytterligare kraven på regeringen att visa engagemang
            och initiativkraft för en av de mest eftersatta grupperna av barn
            och ungdomar i landet.
          </p>
          <p xml:id="i-5XeFi5QgGNzf8rc8m5S3Zc">
            Liberalerna föreslår därför ett antal åtgärder för att uppnå
            kvalitetsförbättringar och stärka barnens rätt. Det handlar om
            följande: (1) inför tydliga mål och krav för tvångsvården i LVU,
            samt omarbeta lagen för ökad tydlighet och begriplighet, (2) ett
            större urval på möjliga insatser både utifrån SoL och LVU, (3)
            utveckla stödet till samhällsvårdade barn i skolsituationen samt
            stärk tillsynen, (4) utveckla stödet till samhällsvårdade barn
            i skolsituationen samt stärk tillsynen samt (5) utveckla system
            för utvärdering av samhällsvården.
          </p>
          <head xml:id="i-DRMxwUrE1Fm6L4pUxdRHku" type="h3">
            Tydliga mål och begriplig struktur för LVU
          </head>
          <p xml:id="i-5qPk7njhKNnQRoVtGzX7gF">
            Att omhänderta ett barn för vård enligt LVU är ett av de mest
            ingripande beslut som samhället kan fatta, i förhållande både
            till barnet och dess föräldrar. Det är bl.a. mot den bakgrunden
            anmärkningsvärt att lagen i dess nuvarande utformning inte innehåller
            några bestämmelser med tydliga mål och krav för vården. Det torde
            vara en grundläggande fråga om rättssäkerhet att såväl barnet
            som dess föräldrar kan utläsa av lagen vad man har rätt att kräva
            av vården och vad som ska känneteckna den. Tydliga mål för vården
            är rimligen också en förutsättning för en effektiv tillsyn och
            ett fungerande system för uppföljning och utvärdering.
          </p>
          <p xml:id="i-3DUHY7UVrQxvnZWv9w51mw">
            Därför bör LVU kompletteras med bestämmelser som särskilt anger
            att vården ska vara trygg och säker, ändamålsenlig och präglad
            av kontinuitet. Vården ska ges med omtanke och bygga på respekt
            för barnets eller den unges människovärde och integritet samt
            med aktning för barnets eller den unges person och egenart. Vården
            ska ges utifrån en helhetssyn och bedrivas i samverkan med andra
            berörda samhällsorgan. Vården ska planeras/utformas utifrån barnets
            behov och inte utifrån ett föräldraperspektiv. Vi kan inte låta
            föräldrarätten väga tyngre än ett barns trygghet och stabilitet.
            Barn ska inte ses som föräldrars ägodel.
          </p>
          <p xml:id="i-CaUv9gB5p6XsNbcFeEntwC">
            Med att vården ska vara trygg och säker ska förstås att ett barn
            inte ska utsättas för t.ex. övergrepp under vården. Det gäller
            också barn och unga som placeras på Statens institutionsstyrelse
            (SiS). Med jämna mellanrum, och under flera års tid, har larmrapporter
            om missförhållanden, kränkningar och övergrepp på SiS framkommit
            i media, av tillsynsmyndigheter, personal och inte minst barn
            och unga själva. Barnrättsbyrån har tillsammans med Fil. dr. i
            socialt arbete Maria Andersson Vogel, granskat ca 1 700 avskiljningsbeslut
            för att svara på frågan om i vilken utsträckning, och på vilka
            sätt, barn utsätts för våld i samband med avskiljningar. Av rapporten
            (under tryck) framgår att barn och unga på SiS utsätts för en
            omfattande och systematisk våldsanvändning. I en tredjedel av
            avskiljningsbesluten framgår att den unge inte varit våldsam alls,
            vilket innebär att det saknas lagligt stöd för tvångsåtgärden
            som inbegriper fysiskt våld. Det är en oacceptabel siffra. Våldsanvändningen
            på SiS, inom ramen för de särskilda befogenheterna, talar för
            att avskiljningar måste avskaffas. En ändamålsenlig vård innebär
            exempelvis att ett barn med en neuropsykiatrisk funktionsnedsättning
            ska erhålla vård i en miljö där sådan kompetens finns. Krav på
            kontinuitet innebär att ett barn inte ska behöva riskera att omplaceras
            åtta tio gånger till olika familjehem under sin uppväxt, vilket
            faktiskt sker i nuläget. Varje avbrott i vården bör utredas och
            analyseras så avbrott kan förebyggas.
          </p>
          <p xml:id="i-TKMSjyM231JZmR5ZNrBCy5">
            LVU i dess nuvarande utformning brister inte enbart i fråga om
            tydliga mål för vården, utan också när det gäller begriplighet
            och överskådlighet. Även från dem som arbetar inom socialtjänsten
            finns vittnesmål om svårighet att förstå och tillämpa lagen. Problemen
            för barn, unga och deras föräldrar att förstå lagen, alltså för
            dem som primärt berörs, torde vara uppenbara. Därför behöver LVU
            revideras för att bli mer pedagogisk och överskådlig, och därmed
            begriplig också för dem som primärt berörs av den. LVU ska vara
            en skyddslag för barn. Detta handlar om rättssäkerhet.
          </p>
          <p xml:id="i-DhTRjHcnmHNtt5iUJsBCtz">
            Ett stärkt barnrättsperspektiv i lagstiftningen förutsätter således
            att lagen kompletteras med tydliga mål samt att den omarbetas
            för ökad tydlighet och begriplighet.
          </p>
          <p xml:id="i-BQizQQgmnWuXA8DchDjHRJ">
            Regeringen har, sedan en första utredning i frågan om att reformera
            LVU kom 2015, arbetat med frågan. Man kan se detta som ett tecken
            på att frågan tas på stort allvar men att arbetet tagit så lång
            tid är något Liberalerna ser allvarligt på. Det är därför glädjande
            att riksdagen, under förra mandatperioden, valde att rikta ett
            nytt tillkännagivande till regeringen rörande just dessa frågor.
            Liberalerna vill därför här å det skarpaste uppmana regeringen
            att prioritera arbetet för att understryka detta lägger Liberalerna
            skarpa yrkanden även i årets motion.
          </p>
          <head xml:id="i-8eVAN9TP1ZgMvWx6baj42g" type="h3">
            Större urval av möjliga insatser
          </head>
          <p xml:id="i-TN89pt5Ac3p2Wnp1jrKyKR">
            Socialtjänsten behöver ha ett större urval av möjliga insatser
            inom ramen för både SoL och LVU. Vi vill stärka socialtjänstens
            befogenheter att besluta om obligatoriska insatser på hemmaplan.
            I dag är det möjligt att använda så kallat mellantvång för ungdomar
            på grund av de ungas eget beteende. De kan exempelvis åläggas
            att delta i behandling under öppna former för missbruk eller dylikt.
            Däremot ger dagens lagstiftning inte utrymme att använda så kallat
            mellantvång när riskerna för ett barns utveckling och utsatthet
            hänger samman med vårdnadshavarnas agerande.
          </p>
          <p xml:id="i-MYX2VvpegbogRGYDmEZtmG">
            Liberalerna anser att socialnämnden behöver ha möjlighet att
            besluta om sådana obligatoriska insatser även för föräldrar till
            ett barn under 18 år. Under förutsättning att barnet inte utsätts
            för våld, så att mer långtgående åtgärder blir nödvändiga, är
            målet med en sådan tidig intervention från det allmännas sida
            att barn ska få tillgång till omsorg och en trygg barndom. Om
            detta inte är tillräckligt behöver socialtjänsten ha beredskap
            att oftare gå in med omhändertagande enligt LVU i de fall då detta
            är nödvändigt för att skydda ett barn.
          </p>
          <p xml:id="i-SnqaozdRrt4VA2UYrCgxdd">
            Vi utvecklar våra förslag närmare i vår motion om insatser till
            unga lagöverträdare, men mellantvång gentemot vårdnadshavare kan
            komma i fråga även fråga om vid omsorgsbrister där barnet far
            illa.
          </p>
          <head xml:id="i-MXE28BGWN9UpZ1Zepx1PiF" type="h3">
            Ökat stöd i skolan till placerade barn
          </head>
          <p xml:id="i-5uoDM8z5Wo1JhdL5armgXH">
            En rad forskningsstudier samt rapporter från myndigheter har
            visat att skolresultaten för barn i samhällsvård är den parameter
            som har störst betydelse för hur livet ska utvecklas. Misslyckande
            i skolan är starkt kopplat till påtagligt högre risk för bl.a.
            missbruk och kriminalitet, ohälsa, självmord och annan förtida
            död. Flera studier visar att placerade barn, trots likartade kognitiva
            förutsättningar, i väsentligt lägre grad än jämnåriga klarar av
            att uppnå behörighet till gymnasiestudier. Misslyckandena i skolan
            kan bl.a. förklaras av instabil uppväxtmiljö, med återkommande
            omplaceringar och skolbyten, att frågan inte varit tillräckligt
            högt prioriterad samt oklar ansvarsfördelning mellan skola och
            socialtjänst.
          </p>
          <p xml:id="i-Nt3hqWpCVka3cMaaRTDxDk">
            I Öppna jämförelser från Socialstyrelsen från 2019 framkommer
            att 43 % av tjugoåriga kvinnor och 34 % av män som var placerade
            hela årskurs 9 hade avslutat treårigt gymnasium vid tjugo års
            ålder 2018. Detta kan jämföras med jämnåriga som inte var placerade,
            där andelen var 81 % respektive 75%. Det är således dramatiska
            skillnader.
          </p>
          <p xml:id="i-LJtoBHQ6BZtV2iAkDco78t">
            Skollagen från år 2010 är relativt tydlig när det gäller skolans
            ansvar att lämna stöd till elever som riskerar att inte uppnå
            gällande kunskapskrav. Eleverna ska då skyndsamt ges stöd i form
            av extra anpassningar. Om elever trots stöd inte når upp till
            kunskapskraven ska detta anmälas till rektor, som därefter skyndsamt
            ska utreda och fatta beslut att eleven ska ges särskilt stöd.
          </p>
          <p xml:id="i-D1qr4fce3Rz2y742BkQ2aH">
            Särskilt stöd i skolan till familjehemsplacerade barn kan se
            ut på olika sätt, men det är viktigt att de metoder som används
            är evidensbaserade och är grundade i vetenskap och beprövad erfarenhet.
            Socialstyrelsen och andra ansvariga myndigheter kan bidra till
            att sprida kunskap om metoder, såsom Skolfam, som utvecklats för
            att ge särskilt stöd i skolan till familjehemsplacerade barn och
            som enligt utvärderingar visar att goda resultat. Vilka metoder
            som används ska bedömas av professionerna utifrån den dokumenterade
            effekten.
          </p>
          <p xml:id="i-NHB4DsjVVmSnubfFEvRTbU">
            Det är enligt Liberalerna av största betydelse att det görs målmedvetna
            och systematiska insatser för att öka stödet till barn i samhällsvård.
            bl.a. fordras stärkt tillsyn av hur ovan nämnda bestämmelser i
            skollagen tillämpas i praktiken. Troligen behövs också olika former
            av ökad styrning från nationell nivå för att komma till rätta
            med problemet. När samhället tar över ”föräldraskapet” så kan
            det inte gå sämre för barn i skolan då sviker vi åter dessa barn.
          </p>
          <head xml:id="i-YAFzDWcJxz4fi7uA1A8Tfb" type="h3">
            Stöd till barn och unga efter avslutad samhällsvård
          </head>
          <p xml:id="i-HbHHZsP1v6nfXKU9inEpwi">
            Som nämnts tidigare är prognoserna för hur livet ska utvecklas
            ofta betydligt sämre för barn och unga som befunnit sig i samhällsvård
            än vad som gäller för barn och unga generellt. Till stor del kan
            detta sannolikt tillskrivas de uppenbara brister som i nuläget
            finns i fråga om uppföljning av och stöd till barn och unga efter
            avslutad vård. Här ligger Sverige, i förhållande till övriga nordiska
            länder, långt efter när det gäller att prioritera området och
            erbjuda stöd.
          </p>
          <p xml:id="i-7jqpJS2aTbjvoSwmCBDjGS">
            Det behöver därför finnas bestämmelser om att det i genomförandeplanen
            ska anges hur barnet eller den unge ska förberedas för tiden efter
            det att vården har upphört. Likaså bör det i socialtjänstlagen
            införas bestämmelser som förtydligar och konkretiserar vilken
            inriktning stödet till barn och unga bör ha, efter avslutad vård.
            Här behövs ett systematiskt utvecklingsarbete med målet att ta
            fram praktisk kunskap om stöd och hjälp för övergång från placering
            till ett självständigt vuxenliv. Unga som har varit placerade
            och slutar sin placering på grund av att de blivit myndiga eller
            fyllt 21 år måste erbjudas individanpassade riktade insatser vid
            behov.
          </p>
          <head xml:id="i-NVhFdohu95hitmr3cgDxXJ" type="h3">
            Systematisk uppföljning och utvärdering
          </head>
          <p xml:id="i-JiWvoBgCwdMSdpXnrYF5Fm">
            Utformningen och kvaliteten på samhällsvården har stor, ibland
            avgörande betydelse för hur framtiden kommer att te sig för barn
            som omfattats av vården. Samtidigt uppgår samhällets kostnader
            för vården till mycket stora belopp. Trots detta saknas för närvarande
            ett system för systematisk och sammanhållen uppföljning och utvärdering
            av samhällsvården. Uppföljning och utvärdering utgör dessutom
            en närmast självklar del av allt utvecklingsarbete.
          </p>
          <p xml:id="i-Puir3dkdLQz9myAtCrVPsZ">
            Mot bl.a. denna bakgrund föreslog LVU-utredningen att regeringen
            skulle uppdra åt Myndigheten för vård- och omsorgsanalys att utarbeta
            ett system för en sådan systematisk och sammanhållen uppföljning
            och utvärdering. Något sådant uppdrag lämnades aldrig av regeringen.
            Myndigheten beslutade då, ett antal år efter det att betänkandet
            överlämnats, att på eget initiativ utarbeta ett förslag till ett
            sådant system. Förslaget överlämnades till regeringen för en tid
            sedan, men dessvärre har ännu inte några initiativ från regeringens
            sida tagits.
          </p>
          <p xml:id="i-EZrkjrqL3MBiov53s6K8uU">
            På senare tid har även andra studier pekat på skillnader mellan
            olika grupper av barn i tillgången till insatser från socialtjänsten.
            Till exempel beviljas pojkar med utländsk bakgrund i mindre grad
            insatser än pojkar födda i Sverige, trots likartade behov, enligt
            en rapport från Myndigheten för vård- och omsorgsanalys 2018.
          </p>
          <p xml:id="i-Hunu9jbqGZAozkgptDxE6k">
            Samhällsvården för barn och unga fordrar på en rad områden ett
            systematiskt utvecklings- och förbättringsarbete. Mot den bakgrunden
            är det av största betydelse att regeringen vidtar åtgärder för
            att få tillstånd ett system för systematisk och sammanhållen uppföljning
            och utvärdering av samhällsvården för barn och unga. Vi är medvetna
            om att riksdagens socialutskott i våras riktade ett tillkännagivande
            med ett liknande fokus till regeringen. Tillkännagivandet lade
            dock inte tillräckligt stor vikt vid betydelsen av utvärdering
            av dessa mycket känsliga och viktiga samhällsinsatser vilket gör
            att vi oroar oss för att de också går regeringen förbi. Därför
            väljer vi att upprepa yrkandet i den här motionen.
          </p>
          <head xml:id="i-WCeTGby1jyG7L2siiLMZJs" type="h3">
            Stärkt samarbete kring placerade barn
          </head>
          <p xml:id="i-LKqzBqxoCURNxiPpCcJQEt">
            Samarbetet mellan skolan, skolhälsovården och socialtjänsten
            kring barn som har place-rats utanför hemmet bör stärkas. Många
            placerade barn har eftersatta hälsoproblem och har på grund av
            omsorgsbrist inte fått gå på rutinmässiga hälsokontroller. Forskning
            visar att familjehemsplacerade barn har mycket höga överrisker
            för framtida problem som missbruk, kriminalitet och psykisk ohälsa.
          </p>
          <p xml:id="i-VegNjLX5mvfrwbJ2QKzMu5">
            Barn reagerar olika på allvarliga händelser. Vissa barn klarar
            sig på egen hand medan andra får symtom som håller i sig. Det
            kan vara svårare att känna igen posttraumatiskt stressyndrom (PTSD)
            hos barn än hos vuxna. Det är därför viktigt att alla ansvariga
            runt barn är medvetna och uppmärksamma på symtomen och pratar
            med de barn som de känner oro för. Barn som har PTSD kan visa
            olika symtom. PTSD hos barn kan visa sig genom att barn återupplever
            det som har hänt. Andra barn undviker saker som påminner om det
            som har hänt, och vissa barn är överdrivet vaksamma. PTSD hos
            barn kan också leda till att barn har svårt att minnas viktiga
            delar av det som har hänt. Barn kan även ta på sig skuld och känna
            skam.
          </p>
          <p xml:id="i-V5iw9yEBfFBkprkAW2V5Eh">
            För många barn har hälsovården varit bristfällig före placeringen.
            Många gånger finns också luckor i dokumentationen kring barnens
            hälsa. Riksdagen beslutade 2017 att alla placerade barn ska erbjudas
            en hälsokontroll (bet. 2016/17:SoU11). Det är viktigt att denna
            innebär en grundlig och systematisk uppföljning av barnens hälsa,
            och att det sker tillsyn över hur bestämmelsen om hälsokontroller
            efterlevs.
          </p>
          <head xml:id="i-JUafTJg4oxTbNmW125WFrk" type="h3">
            Barn som far illa under placeringen
          </head>
          <p xml:id="i-yUV286UAEj8kp2rfrvoPw">
            Vi bär som samhälle det hela ansvaret för ett placerat barns
            trygghet, men under de senaste åren har flertalet domar fallit
            efter sexuella övergrepp på HVB-hem. Detta är oacceptabelt och
            går inte att försvara. Inspektionen för vård och omsorgs (IVO)
            uppdrag behöver förtydliga att placerade barn och unga i högre
            grad än i dag ska skyddas och följas upp. Dessutom måste den som
            är ansvarig för ett HVB-hem ha kunskap och utbildning för att
            kunna förebygga och upptäcka när ett placerat barn utsätts för
            sexuella övergrepp och far illa. Socialstyrelsen behöver få i
            uppdrag att ta fram kunskapsstöd för detta. HVB-hemmen utreder
            i dag själva misstänkta övergrepp, söker orsaker och systemfel
            och vidtar därefter åtgärder. När en anställd anmäls av ett placerat
            barn bör sådana utredningar göras av en oberoende, extern part.
            Ansvariga för såväl privata som offentligdrivna HVB-hem bör även
            få en utökad anmälningsplikt direkt till IVO eller till polisen
            vid missförhållanden. Våra allra mest utsatta barn och unga måste
            vara trygga.
          </p>
          <p xml:id="i-VdqVtT8Unqv7ks72vWRC35">
            Vi liberaler har barns rättigheter som en högt prioriterad fråga
            och är därför måna om att belysa den ur flera olika aspekter.
            Under föregående mandatperiod biföll riksdagen delvis vårt yrkande
            rörande barn som far illa under en placering men gjorde detta
            som en del i ett tillkännagivande av en bredare översyn. Alltmedan
            intentionen med detta beslut är gott är vi oroliga att flera viktiga
            perspektiv förvinner i en alltför omfattande översyn. Vi vill
            därför här särskilt yrka på att regeringen uppdras att göra en
            specifik översyn av barn som far illa under placeringen.
          </p>
          <head xml:id="i-CdHT6ba2kwY1V6sUmjisu8" type="h3">
            Förbättra socialtjänstens uppföljning av barnärenden
          </head>
          <p xml:id="i-JL4RJjH1hhNQi3NZNecCaC">
            Socialtjänstens uppföljning av enskilda barnärenden behöver förbättras.
            Det är av stor vikt inte bara för de barn som direkt berörs, utan
            också för att socialtjänsten bättre ska kunna utvärdera effektiviteten
            av olika insatser och förbättra sina arbetsmetoder på längre sikt.
          </p>
          <p xml:id="i-2tDDH5FHCWvBEH5ApNToFQ">
            Under en pågående insats behöver kontinuerlig uppföljning ske
            där barnets helhetssituation bedöms. När barnets situation kräver
            det kan socialnämnden behöva göra överväganden betydligt oftare
            än de sexmånadersintervall som i dag är regel. En större flexibilitet
            behöver finnas för hur ofta överväganden sker.
          </p>
          <p xml:id="i-WSUmyVmYFfmpNH6jZGPmX4">
            En utvärdering av ändringen gällande antal besök en socialsekreterare
            ska göra under ett år för ett barn som är placerad. Tidigare var
            det 4 gånger per år enligt Socialstyrelsens föreskrifter, men
            detta ändrades till att man ska anpassa efter barnets behov. Men
            här finns det en risk att det blir utifrån vad som blir bäst för
            socialsekreteraren och inte barnet.
          </p>
          <p xml:id="i-Uw2FXYcRGpg5k1Lh4wWW1i">
            Särskilt viktigt är att en noggrann uppföljning görs då det blir
            aktuellt att överväga återplacering till barnets vårdnadshavare.
            Konsekvenserna av att barnet återplaceras med sin förälder ska
            då utvärderas utifrån barnets aktuella situation och förälderns
            förutsättningar, och vägas mot de konsekvenser som skulle finnas
            i att låta barnet stanna kvar i en familjehemsplacering eller
            annan boendeform i socialtjänstens regi.
          </p>
          <p xml:id="i-5s99YGHfKyuqf18zHo4X6j">
            Det behöver även finnas möjlighet till uppföljning av de fall
            då en utredning avslutats utan åtgärd. Även om det inte bedömts
            motiverat att sätta in en insats kan i många fall kan socialtjänstens
            oro för barnets situation kvarstå. Det behöver då finnas ökade
            möjligheter för socialtjänsten att på eget initiativ följa upp
            hur barnets situation utvecklats efter viss tid, även om ingen
            ny orosanmälan inkommit. I betänkandet från utredningen Framtidens
            socialtjänst (SOU 2020:47) föreslås att tiden för uppföljning
            efter avslutad utredning ska förlängas från två till sex månader.
            Detta är ett steg i rätt riktning, men vi anser att tidsgränsen
            bör förlängas ytterligare.
          </p>
          <p xml:id="i-Z5Fiy1D2dYpfn9Mc2uRuS">
            Likaså behöver uppföljningen förbättras av hur det gått för barnet
            efter att en placering har avslutats. Också här föreslår utredningen
            Framtidens socialtjänst en tidsgräns på sex månader. Detta är
            alldeles för kort med tanke på att många av de barn och unga som
            blivit placerade har en utsatt situation där i många fall riskfaktorer
            kvarstår. Det behöver finnas betydligt bättre möjligheter för
            socialtjänsten att följa upp situationen för tidigare placerade
            unga även på längre sikt. Utan några jämförelser i övrigt kan
            det dras en parallell till hälso- och sjukvården, där uppföljningen
            i vissa fall kan pågå i åratal efter avslutad behandling om detta
            bedöms viktigt för den enskilde. Vi är övertygade om att det på
            motsvarande sätt kan gå att åstadkomma en långtidsuppföljning
            med respekt för den enskildes integritet även inom socialtjänsten.
          </p>
          <head xml:id="i-JfV99Tt6MXSjaNdGR2rGUh" type="h3">
            Bättre kvalitet hos SiS
          </head>
          <p xml:id="i-NCvTbPsyW2f2fTe7d4yzC4">
            De allra flesta barn och unga som behöver placeras i samhällets
            vård utvecklas bäst i ett familjehem. Men en del som har problem
            med missbruk, kriminalitet eller psykisk ohälsa kan behöva ett
            mer kvalificerat stöd och ett boende som har befogenheter att
            använda visst tvång, exempelvis låsta dörrar. Det är Statens institutionsstyrelses
            uppgift att tillhandahålla den vården. Tyvärr finns det alltför
            många tecken på att verksamheten har stora problem. I den skrivelse
            (2020/21:215) som regeringen själv presenterat för riksdagen framkommer
            att det finns brister, i många fall allvarliga sådana, inom i
            princip alla SiS verksamhetsområden. Situationen på dessa institutionsboenden
            är med andra ord Smycket allvarlig. Det handlar om platsbrist
            och resursbrist, samtidigt som efterfrågan på vård i Sis regi
            har ökat. Media, forskare och behandlingspersonalens fackliga
            organisationer larmar om missförhållanden, om för lite vård och
            för mycket tvång. Placerade barn berättar om våld och dåligt bemötande.
            Barnrättsbyråns rapport (2021) visar systematisk användning av
            våld mot barn och unga på SiS, oftast inom ramen för den särskilda
            befogenheten att hålla någon i avskildhet.
          </p>
          <p xml:id="i-K1dSHjZg68kKh3MyZnNwGU">
            Det finns situationer då det kan vara nödvändigt med vissa befogenheter
            att använda tvång, till skydd för det enskilda barnet och andra,
            men det ska alltid vara en sista utväg. Tyvärr finns det alltför
            många exempel på att personalen vid särskilda ungdomshem använt
            sina befogenheter på ett felaktigt sätt.
          </p>
          <p xml:id="i-EKCgBacmqv58UCLkrHRrm7">
            Avslöjanden i media kring 2010 och Barnombudsmannens årsrapport
            2010 kring missförhållanden ledde till skärpta rutiner hos Statens
            institutionsstyrelse. Men 2017 avslöjades åter hur avskiljning
            använts i strid med regelverket. Det har använts som bestraffning
            mot unga som varit suicidbenägna och det har använts mot barn
            så unga som nio år. Och det stannar inte där. Enligt Barnrättsbyråns
            rapport (2021) saknas skäl för de avskiljningar av barn som görs
            i vart tredje fall. Det vill säga: barnet eller den unge har inte
            varit pågående våldsam men har ändå blivit föremål för den mest
            ingripande tvångsåtgärder. I en tredjedel av fallen tillgriper
            personal fysisk kontalt först, vilket implicerar att personalen
            ofta bidrar till att trappa upp situationer som sedan leder till
            avskiljningar. De fysiska interventioner som används på SiS är
            polisiära grepptekniker som syftar till att kontrollera den unge
            genom att tillföra smärta. Det handlar om grepp och tekniker som
            inom exempelvis psykiatrin ses som både helt utdaterade och oetiska
            och som innebär stora risker för skador, kvävning och död. Av
            Barnrättsbyråns rapport framgår att var tredje avskiljning består
            av en ren fasthållning, där den unge aldrig förts till avskiljningsrum
            utan hållits fast, inte sällan mot golv. SiS har genom åren fått
            allvarlig kritik för nedläggningar och fasthållningar. Senast
            av Justitieombudsmannen (JO) i juni 2021. Givet att det främst
            är yngre barn, flickor och unga med psykiska funktionsnedsättningar
            som oftast blir föremål för fasthållningar och avskiljningar så
            blir slutsatsen enkel – avskiljningar måste avskaffas.
          </p>
          <p xml:id="i-R1xi6eLZVmFai7GqwRJLqi">
            Sverige har vid flera tillfällen kritiserats både av FN:s kommitté
            mot tortyr och av FN:s barnrättskommitté för att isolering används
            mot minderåriga i arrest, häkte och särskilda ungdomshem. Det
            är inte förenligt med FN:s barnkonvention och inte heller med
            FN:s konvention mot tortyr. Som både LVU-utredningen (SOU 2015:71)
            och Barnombudsmannen har påpekat finns det inga som helst terapeutiska
            effekter av att avskilja ett barn.
          </p>
          <p xml:id="i-8Zb3p4212sQp53VUrz1vXy">
            Vi menar därför, i likhet med bland annat Advokatsamfundet, Allmänna
            Barnhuset, Bris, Barnombudsmannen, Rädda Barnen och Unicef, att
            avskiljning inte bör vara tillåtet, för att säkerställa att incitamenten
            att använda alternativa metoder blir tillräckligt starka.
          </p>
          <p xml:id="i-1uW4A4Hpg17w2PMFpaY5j">
            Personalen ska ha den kompetens som krävs för att förebygga kritiska
            situationer och lösa konflikter utan våld eller tvång. Det är
            också statens ansvar att de särskilda ungdomshemmen har tillräckliga
            resurser för att säkerställa detta. Det finns forskning och goda
            exempel från praktiken kring alternativa sätt att hantera våldsamt
            utagerande beteende. Det är sammantaget inte längre motiverat
            att hålla fast vid avskiljningsverktyget på SiS.
          </p>
          <p xml:id="i-74sdBMydXRfyDf674WXXJQ">
            Ett annat sätt att förebygga kritiska situationer är att de särskilda
            ungdomshemmen får arbeta med just de ungdomar som de har kompetens
            för – de med allvarliga, huvud-sakligen psykosociala problem som
            missbruk och kriminalitet.
          </p>
          <p xml:id="i-LSzksgMzR1PGU5hsKSCkTk">
            Många av de barn och unga som tillhör de särskilda ungdomshemmens
            målgrupp har en sammansatt problematik och därför behövs ett nära
            samarbete med barn- och ungdomspsykiatrin. Men enligt LVU-utredningen
            hade knappt en tredjedel av Sis ung-domshem samarbetsavtal om
            psykiatrisk vård. Det förekommer att hälso- och sjukvården vägrar
            att ta emot ungdomar som Sis har bedömt behöver psykiatrisk vård.
            Institutions-chefer rapporterar om svårigheter att få akut hjälp
            från psykiatrin vid exempelvis suicid-försök, allvarligt självskadebeteende
            eller psykoser.
          </p>
          <p xml:id="i-PAYxwLCrZ8XZyHp9vc23RE">
            Många barn och unga på SiS har också psykiska funktionsnedsättningar
            av den typ som faller inom personkrets i LSS (lagen om stöd och
            service till vissa funktionshindrade). Det handlar alltså om barn
            med intellektuell funktionsvariation och/eller autismspektrumtillstånd.
            Barn som har rätt till rättighetslagstiftningen LSS, men vårdas
            under tvång i statens regi. I den mån dessa barn alls ska placeras
            på SiS så måste myndigheten tillse att det finns rätt förutsättningar
            för att ta hand om dem på ett anpassat och kompetent sätt, både
            vad gäller lokalernas utformning, personals kompetens och habiliterande
            insatser. Det är också denna grupp barn som oftast blir föremål
            för våld och avskiljningar på SiS. Liberalerna menar att en lag
            som kommit att slå allra hårdast mot barn med funktionsnedsättning
            i tvångsvård måste omprövas.
          </p>
          <p xml:id="i-MuHERMdJ8uXXpdV2xzjR5a">
            Yngre barn bör endast i yttersta undantagsfall vårdas vid särskilda
            ungdomshem och då inte tillsammans med äldre. Enheterna för yngre
            barn bör vara små och familjehems-liknande, med personal med särskild
            kompetens att arbeta med yngre barn med allvarliga psykosociala
            problem. Det bör nämnas igen att de yngre barnen är kraftigt överrepresenterade
            i avskiljningsstatistiken. Också det talar för att SiS måste anpassa
            verksamheten till en yngre målgrupp.
          </p>
          <p xml:id="i-RM3573HSnrsKkCQb7hDfEW">
            I budgetpropositionen 2021 tillfördes stora satsningar på Statens
            institutionsstyrelse i syfte att vinnlägga sig om ett förbättrings-
            och förändringsarbete av myndigheten. Det finns dock idag lite
            som indikerar att ett sådan arbete varit effektfullt. Liberalerna
            efterlyser därför att den verksamhet och de metoder som används
            inom SiS grundligt utreds och att regeringen presenterar en plan
            för hur man ska komma på bukt med myndighetens problem, så som
            de är beskrivna här ovan. Det är fullkomligt otillräckligt att
            bara tillskjuta ytterligare medel till en dysfunktionell myndighet,
            liberalerna har tidigare (2020/21: SoU23) poängterat behovet av
            en haverikommission som grundligt ska granska verksamheten inom
            SiS.
          </p>
          <head xml:id="i-UJJiRnN6n8QhLAe5FAP1mz" type="h3">
            Placerade barn som försvinner
          </head>
          <p xml:id="i-QRbe5K5MvYVB42qQ8WERCG">
            Det förekommer att barn avviker från boenden där de har placerats
            av samhället. Ofta beror försvinnanden på missförhållanden såsom
            våld, hot, övergrepp och kränkningar, på psykisk ohälsa eller
            på att barnen saknar familj och vänner. Ju fler placeringar ett
            barn har bakom sig, desto större är risken att barnet försvinner,
            enligt internationell forskning.
          </p>
          <p xml:id="i-9CUpLmq2eamG5B4gmAK8T8">
            Barn som är försvunna lever i en mycket utsatt situation. Det
            är ett mycket hårt liv, och många lever på gatan. Flickor och
            pojkar berättar om sexuellt utnyttjande, om hur de har utnyttjats
            för prostitution. Barnombudsmannens möten med barn och unga visar
            att många far mycket illa under tiden som avvikna och kan ha stora
            behov av vård och behandling om de återfinns. I den senaste utvärderingsrapporten
            från Europarådets Greta uppmanas svenska myndigheter att öka sina
            ansträngningar för att motverka handel med barn, bland annat genom
            informationsspridning och genom att vidta åtgärder för att hindra
            försvinnanden av ensamkommande barn. Samhället måste inte minst
            förebygga att barn avviker genom att placerade barns trygghet
            säkerställs. IVO bör få ett särskilt uppdrag att i samarbete med
            myndigheten för vårdanalys arbeta för att förebygga försvinnanden,
            liksom för att säkerställa stöd, skydd och den vård som behövs
            när ett barn kommer tillbaka. Barn som återvänder måste få berätta
            och bearbeta det som de har varit med om, inklusive våld, övergrepp,
            drogberoende och kriminalitet.
          </p>
          <p xml:id="i-48eoTnHTM7wEBda5yHi6z1">
            Barn som har migrerat till Sverige är en särskild riskgrupp för
            försvinnanden. Vissa barn som migrerar till Sverige försvinner
            redan innan de har sökt asyl eller på annat sätt gett sig till
            känna för myndigheterna. Andra gör det senare. En del försvinner
            när de har fått avslag på sin ansökan om uppehållstillstånd, men
            det finns också de som försvinner sedan de har fått uppehållstillstånd.
            En del hittas, men långt ifrån alla. När barn utan skyddsnät kommer
            till Sverige ökar risken för att de ska utnyttjas inom exempelvis
            sex-handeln. Många gånger har de även utsatts för övergrepp under
            flyktvägen till Sverige.
          </p>
          <p xml:id="i-Y7fHibtXexrui55TLfD3xi">
            Ärenden om barn i migration som försvinner får inte trilla mellan
            stolarna. Det är angeläget att tull, gränspolis och andra myndigheter
            samverkar och ges förutsättningar att utarbeta metoder för en
            utökad och bättre kontroll.
          </p>
          <p xml:id="i-3V3Cr4y5ScqWBgVKpeDCey">
            I dag finns inget samordnat system för att barn som försvinner
            ska uppmärksammas och i vissa fall letar ingen. I USA finns organisationen
            National center for missing and exploited children (NCMEC) som
            stöd för polis och socialtjänst såväl när barn försvinner som
            när de utsätts för övergrepp. Även Sverige bör inrätta en motsvarande
            funktion, och den institution, socialtjänst eller person som tagit
            över vården av ett barn bör bli skyldig att rapportera om ett
            barn försvinner både till polis och till ett sådant nationellt
            centrum inom ett dygn efter att barnet försvunnit. Vi vill lagstadga
            eftersök av alla barn som avviker. I Liberalernas motion om hedersrelaterat
            våld och förtryck tar vi upp våra förslag gällande barn som förs
            ut ur landet för att giftas bort eller könsstympas utomlands.
          </p>
          <head xml:id="i-MgP8Kdu5dX9LfGyQhMj68v" type="h3">
            Särskilt om barn och sekter
          </head>
          <p xml:id="i-76KkYUeEoVWBU52Y6dUnsU">
            Barn som växer upp i eller med anhöriga som är medlemmar av sekter
            är av naturliga skäl i särskilt behov av det allmännas stöd. I
            de djupt manipulativa och kontrollerande miljöer har barn sämre
            möjlighet att utvecklas, hitta sin individualitet och leva trygga
            och säkra liv. Särskilt svår blir situationen av att vårdnadshavare
            ofta själva är indragna i och bidrar till att upprätthålla den
            destruktiva miljön runt barnet.
          </p>
          <p xml:id="i-RavJy119yfL9RLpL5xLaJX">
            Trots detta är kunskapsläget om barn i sekter mycket skralt.
            Vi i Liberalerna ser behov av flera åtgärder på området, som har
            varit eftersatt i många år.
          </p>
          <p xml:id="i-CMejE2MVKTChdGHCfx8qd2">
            För det första krävs en nationell kartläggning av hur många barn
            som befinner sig i sekteristiska miljöer och i vilket tillstånd
            dessa barn befinner sig. Det är först när vi har adekvat kunskap
            om en situation som vi kan vidta breda åtgärder och åstadkomma
            en samhällsförbättring. Redan nu kan vi dock, för det andra, arbeta
            med att sprida kunskap rörande hur barn som växer upp i sekter
            har det och hur man upptäcker och hjälper sådana barn. Exempelvis
            socialtjänsten och skolan, där kunskapen i många fall är bristfällig,
            behöver få utbildning i dessa frågor. Barn som växer upp i sekter
            kan utsättas för kontroll, skam, skuld och ren hjärntvätt. Regering
            bör därför snarast återkomma med förslag kring hur ovanstående
            situation ska hanteras.
          </p>
          <head xml:id="i-SCR5tAiQHmkXZ6e1kDt7Tn" type="h3">
            Barns rätt till umgänge med andra än vårdnadshavare
          </head>
          <p xml:id="i-BrPB8FmxvvJpSrQF78YuCa">
            År 2006 ändrades föräldrabalken så att socialnämnden kan föra
            talan om umgängesrätt även för andra än vårdnadshavare om detta
            bedöms vara önskvärt ur barnets synpunkt. Det var en viktig markering
            av att ett barn inte bara behöver sina vårdnadshavare, utan det
            kan också finnas andra vuxna som är särskilt viktiga för barnet
            att ha kontakt med. Det kan handla om styvföräldrar/bonusföräldrar,
            far- eller morföräldrar eller andra.
          </p>
          <p xml:id="i-KSULaVw31zkEm1CDrJZJiF">
            Det är viktigt att umgängesfrågorna hela tiden hanteras ur barnets
            perspektiv. Lagstiftningen ska trygga barnets rätt till kontakt
            med de vuxna som är viktiga för barnet, inte vuxnas rätt att kräva
            umgänge med ett barn.
          </p>
          <p xml:id="i-FFsk8fvUa4w3nT1tHZUYji">
            Den aktuella bestämmelsen i föräldrabalken förefaller ha använts
            ytterst sparsamt av socialnämnderna. Om lagstiftarens intentioner
            med lagstiftningen inte fått genomslag i praktiken är det allvarligt,
            och något som går ut över de barn som inte får rätt till umgänge
            med vuxna som betyder mycket för dem.
          </p>
          <p xml:id="i-o9e2Hv37ZeJaFH2FHzh5M">
            Vårdnadslagstiftningen har varit föremål för en översyn inom
            ramen för 2014 års vårdnadsutredning (bet. SOU 2017:6). Vad gäller
            barns umgänge med andra än vårdnadshavarna noterar vi dock att
            utredningen behandlade dessa frågor mycket kursivt. Det är beklagligt,
            och behovet kvarstår därför av en fördjupad översyn av hur dagens
            regler fungerar i denna del.
          </p>
          <p xml:id="i-7uZXvLnfYt5HVDakM7tTLb">
            Liberalerna anser att det är viktigt att de barn som behöver
            umgängesrätt också får den fastställd. Vår ståndpunkt är att föräldrabalken
            om så krävs måste förtydligas för att säkerställa barns umgängesrätt
            med andra vuxna än sina vårdnadshavare.
          </p>
          <head xml:id="i-BZTom1VKKS36hqxFG4Fham" type="h3">
            Ökat stöd efter vårdnadsöverflyttningar
          </head>
          <p xml:id="i-ZrDC2ZCq8Yj3KyuYpo2es">
            När ett barn har placerats i familjehem ska socialnämnden enligt
            socialtjänstlagen över-väga överflyttning av vårdnaden när en
            placering har pågått i mer än två år. Om barnet har placerats
            i mycket ung ålder eller om föräldrarnas förmåga att ta hand om
            sitt barn är mycket liten skulle det öka barnets trygghet. Ändå
            sker ganska få vårdnadsöver-flyttningar.
          </p>
          <p xml:id="i-F1LD897xqUrDUyM8xVwXhd">
            När ett familjehem tar över vårdnaden upphör den formella kontakten
            med social-tjänsten. Det tidigare familjehemmet, nu vårdnadshavarna,
            får inte längre socialtjänstens hjälp med kontakter med till exempel
            sjukvården, barn- och ungdomspsykiatrin eller barnets föräldrar
            eller i vårdnadstvister. Det gör vårdnadsöverflyttning till ett
            stort och svårt steg, som få vågar fatta beslut om. Vi menar att
            socialtjänstens stöd och tillsyn bör fortsätta också efter en
            vårdnadsöverflyttning.
          </p>
          <head xml:id="i-5UKJrPHDVPgGfuwV5rx4vZ" type="h3">
            Säkerställ barnets rätt att yttra sig över adoption
          </head>
          <p xml:id="i-Q8zN9Ro7dCj3ythfXzd79u">
            I barnkonventionen uttrycks principen om barnets rätt till delaktighet.
            Det barn som är i stånd att bilda egna åsikter har enligt artikel
            12 i konventionen rätt att fritt uttrycka dessa i alla frågor
            som rör barnet, varvid åsikterna ska tillmätas betydelse i förhållande
            till barnets ålder och mognad. För detta ändamål ska barnet beredas
            möjlighet att höras, antingen direkt eller genom företrädare,
            i alla domstolsförfaranden och administrativa förfaranden som
            rör barnet.
          </p>
          <p xml:id="i-CnBjazcmvsokHNcsr1dhmn">
            Genom 2018 års reform infördes en lagreglering av barnets rätt
            att få information och rätten att ges möjlighet att framföra sina
            åsikter i frågor som rör adoptionen. Därmed förtydligas och skärps
            barns rätt att komma till tals i adoptionsutredningen, men väl
            i domstol är det bara den sökande och barnets föräldrar som ska
            ges tillfälle att yttra sig. Detta är otillfredsställande. För
            att svensk lag ska garantera barnets rätt att komma till tals
            genom hela adoptionsprocessen måste även barnet ges rätt att,
            om det så önskar, yttra sig inför den domstol som har att fatta
            beslut om adoptionen.
          </p>
          <p xml:id="i-8d7J1M4eYYk5DmTMUBPcaq">
            Mot detta kan invändas att det lär vara mycket sällan som en
            sådan bestämmelse kommer till användning. Det är inget hållbart
            argument. Det barn som har en stark önskan att själv framföra
            sin åsikt inför domstolen i en så livsavgörande fråga som en adoption
            måste ges rätt att göra det.
          </p>
          <p xml:id="i-WWMemqSxgkYxmxjyAfQqNV">
            Otvivelaktigt är det en påfrestande situation för en person under
            18 år att framträda inför domstol, men det är i så fall något
            som talar för ett regelverk som gör att barnet kan göra detta
            under trygga förhållanden, inte ett skäl för att hindra barnet
            från att alls göra det. När exempelvis personer under 18 år hörs
            som vittnen under rättegång finns väl upparbetade riktlinjer för
            hur detta kan genomföras. Det är i sammanhanget inte oväsentligt
            att den som har fyllt 15 år själv avgör om han eller hon ska vittna.
          </p>
          <head xml:id="i-Ts99MbwWd7iuXbAygzWzq9" type="h3">
            Ge barn rätt till eget ombud
          </head>
          <p xml:id="i-2SGNRfYg424cKUFmQYzv7Q">
            Domstol fattar alltför ofta beslut utifrån vuxenperspektiv istället
            för utifrån barnperspektiv. Barn får inte alltid information för
            att förstå beslut eller skäl för besluten. Eftersom barnet inte
            har ett eget ombud i dessa mål är det upp till föräldrar med ofta
            motstridiga intressen att förklara domstolens beslut för barnet.
            För att barns rättigheter ska tillgodoses i vårdnadsmålen behöver
            barn ha rätt till eget ombud som tillvaratar barnets rättigheter
            under processen. Ombudets uppgift ska vara att tillvarata barnets
            rätt i vårdnadsprocessen. Ombud bör ha särskild kompetens likt
            de som idag blir särskild företrädare för barn i brottmål.
          </p>
          <p xml:id="i-9tgk68kinSYb9HAfuNdxyL">
            Föräldrarna har ofta motstridiga intressen och informationen
            till barnet riskerar därför att bli färgat av förälderns inställning
            och förmåga att återberätta skälen för beslutet. Detta kränker
            barnets rätt till delaktighet och insyn i process och beslut kring
            dem.
          </p>
          <p xml:id="i-Wj1JYDjPcMnnjPXaMrUHoS">
            Utifrån barnets rätt till delaktighet och information bör den
            domare som fattat beslutet vara skyldig att informera barnet om
            det beslut som fattats samt förklara skälen till beslutet för
            barnet. Detta skulle också medföra att det blir svårare för domstolen
            att fatta beslut över barnets huvud om man vet att de måste stå
            till svars för sitt beslut.
          </p>
          <head xml:id="i-16h5a4ZjZYcNvd2FotPAB4" type="h2">
            Våld mot barn
          </head>
          <p xml:id="i-1dqwf8mpzb11dN3cWRxwJ">
            Sverige var det första landet i världen som stiftade en lag mot
            aga, 1979. Trots detta utsätts fortfarande många barn för våld
            i Sverige.
          </p>
          <p xml:id="i-Uq5W4GANhMNJ9ap9Yx7c28">
            Brott mot barn är en brottskategori som är särskilt resurskrävande
            på grund av snäva tidsfrister och den särskilda arbetsmetodik
            som används innebärande samverkan och samråd med ett stort antal
            andra myndigheter och närvaro av åklagare vid de allra flesta
            barnförhören. Antalet misstankar om brott mot barn ökade under
            tiden 2015–2019 med 22 procent (från 27 230 till 33 350).
          </p>
          <p xml:id="i-8Vd7vv8Qo3tFzGc6Gj1udE">
            I en nationell kartläggning från Stiftelsen Allmänna Barnhuset
            som genomfördes av forskarna Carolina Jernbro och Staffan Janson
            och som publicerades under 2017 uppgav 44 procent av barnen att
            de hade utsatts för någon typ av våld av en vuxen person någon
            gång under livet. Det kan handla om fysiskt våld, psykiskt våld,
            försummelse, upplevt våld mellan vuxna i familjen eller sexuella
            övergrepp.
          </p>
          <p xml:id="i-HvyNjZtP27dX4W8qiev3bS">
            I kartläggningen ingick det frågor om ofrihet samt upplevelse
            av att få välja eller inte välja framtida partner. De elever som
            svarade att de inte fick välja sin partner var betydligt oftare
            än andra utsatta för olika former av barnmisshandel; 88 procent
            hade utsatts för någon form av barnmisshandel någon gång under
            uppväxten.
          </p>
          <p xml:id="i-Kvh6HMx9MrMif1CaPZSk9Y">
            I kartläggningen framkom det att de olika formerna av våld i
            stor utsträckning över-lappade varandra och man konstaterade att
            de barn som riskerar att fara allra mest illa är de som är utsatta
            för flera olika typer av våld eller våld vid upprepade tillfällen.
          </p>
          <p xml:id="i-8jkEW5iPm3rfVQb5Cs8AZe">
            Multiutsatta barn definieras som barn som är utsatta för tre
            eller fler former av barnmisshandel. Det kan handla om fysisk
            misshandel, upplevt våld mot förälder, försummelse, sexuella övergrepp
            och psykisk misshandel. I rapporten Multiutsatta barn av Carolina
            Jernbro och Åsa Landberg beräknas totalt 8,4% av eleverna i undersökningen
            vara multiutsatta. De främsta riskfaktorerna för multiutsatthet
            finns för barn som någon gång bott med en vuxen som har problem
            med alkohol, narkotika, psykisk sjukdom, suicid eller kriminalitet,
            men också barn som själva inte får bestämma sin framtida partner.
            I rapporten framkommer det även att föräldrar med riskbeteende
            behöver uppmärksammas tidigare, innan barnmisshandeln påbörjats.
            Rapporten kommer även fram till att genom förstärkning, kompensering,
            informering och skydd kan barnmisshandel förebyggas, men även
            att det är nödvändigt att kunskapen kring barnmisshandel och multiutsatthet
            ökar bland professionella för att lyckas bekämpa det.
          </p>
          <p xml:id="i-M9xHuYoNwfZbttVXpaePmG">
            Kartläggningen visade även att drygt hälften av de barn som hade
            blivit utsatta för någon form av våld från vuxna också hade blivit
            utsatta för mobbning i skolan. De utsatta eleverna mobbade också
            i större utsträckning andra. Forskningen visar på att många barn
            i Sverige fortfarande utsätts för olika former av våld, såväl
            i sin familj som i samhället, samt både av vuxna och av andra
            barn.
          </p>
          <p xml:id="i-9ztAJzyTfCsGAJYrstnMtd">
            När barn bevittnar våld är det en av de största riskfaktorerna
            för att även barnet ska utsättas för misshandel. Trots kunskap
            om detta utreds alltför sällan barnets situation när en vårdnadshavare
            misstänks ha utsatts för våld av den andra vårdnadshavaren. Social-tjänstlagen
            pekar på socialtjänstens särskilda ansvar för att ge stöd och
            hjälp åt de kvinnor som är eller har varit utsatta för våld samt
            att vara uppmärksamma på att barnen kan behöva stöd och hjälp.
            Vi menar att regelverket bör förtydligas för att säkerställa dels
            att barn alltid får komma till tals, dels att barnen får rätt
            stöd i samband med anmälningar om våld i nära relationer. Barn
            som har upplevt våld ska ses och behandlas som brottsoffer och
            därmed bli målsägare. Förutom att barn får rätt till ett eget
            målsägarbiträde innebär det också att barn kan höras även om vårdnadshavare
            motsätter sig det.
          </p>
          <head xml:id="i-JEZ4qva3gV8cf856jEg3rJ" type="h3">
            Ökad kunskap för att upptäcka övergrepp
          </head>
          <p xml:id="i-TmUDn94LZdkeCNN8CCvMAM">
            Hur många barn som någon gång har utsatts för våld av en förälder
            eller annan vuxen närstående är svårt att säga. Enligt Brå anmäldes
            sammantaget 23 600 misshandelsbrott mot barn i åldrarna 0–17 år
            under 2017. Det motsvarar 28 procent av alla anmälda miss-handelsbrott.
            Brå lyfter även att misshandelsbrott mot barn anmäls i hög grad
            av förskola och skola och att det visar sig att färre misshandelsbrott
            mot barn anmäls under sommaren. Brå betonar också att mörkertalet
            är stort när det gäller misshandel av barn.
          </p>
          <p xml:id="i-4GPjr1hGspKsfEQ8K9hgPE">
            Det är viktigt att betona att alla myndigheter som kommer i kontakt
            med barn har anmälningsskyldighet till socialtjänsten vid oro
            för att ett barn befinner sig i en utsatt situation. Kunskapen
            om hur man kan upptäcka barn som har utsatts för övergrepp eller
            far illa varierar dock. Liberalerna vill genom en nationell kunskapssatsning
            öka förmågan hos alla relevanta aktörer och därmed beredskapen
            för att identifiera och därmed kunna hjälpa de barn som utsätts
            för våld och/eller sexuella övergrepp. Detta genom att ge bättre
            stöd och anmäla oro till socialtjänsten. Förutom exempelvis förskola,
            skola och socialtjänst är det viktigt att kunskap finns inom hälso-
            och sjukvården likväl som inom tandvården, då dess aktörer möter
            barn i stor utsträckning. Det är också viktigt att det finns tydliga
            rutiner för samverkan mellan dessa aktörer.
          </p>
          <p xml:id="i-8erffhng5Ucrh6yq8FQ9r8">
            Skolor och förskolor ska, utifrån barnens växande mognad och
            förståelse, informera och arbeta aktivt med barn om vad våld är
            och vad de ska göra om de själva eller någon kamrat blir utsatta.
            Barns utsatthet kan bli synlig genom att de professionella aktivt
            frågar om våld.
          </p>
          <p xml:id="i-LKSSzEJVQhttsDxGdi3a9A">
            Att professioner som möter barn och unga rutinmässigt frågar
            om våld kan bidra till att fånga upp och tidigt hjälpa utsatta
            barn. Det får inte vara beroende av personligt engagemang från
            vissa enskilda personer. Det är viktigt att införa tydlig vägledning
            och riktlinjer om hur professioner kan ställa frågor kring barns
            utsatthet för våld och sexuella övergrepp samt att det kopplas
            ihop med stödinsatser.
          </p>
          <p xml:id="i-5KpgT7UefKfPYWFxGFiJfg">
            Genom tidig upptäckt ökar möjligheten att utsatta barn nås av
            tidiga stödinsatser. Myndigheter och andra instanser som kommer
            i kontakt med barn som löper stor risk att utsättas för våld bör
            rutinmässigt börja fråga om våldsutsatthet. Att systematiskt ställa
            frågor om våld visar att våldsutsatthet är något som det går att
            prata om. Enligt skollagen ska elevhälsan främst arbeta förebyggande
            och hälsofrämjande. Varje elev ska erbjudas minst tre hälsobesök.
          </p>
          <p xml:id="i-5r18GQSF7xFvgJgk3M5FTW">
            För att förebygga våld mot barn och stärka barns rätt till skydd
            och stöd måste det finnas föräldrastöd i alla kommuner. År 2018
            beslutade regeringen om en ny nationell strategi för ett stärkt
            föräldraskapsstöd med målet att alla föräldrar ska erbjudas föräldraskapsstöd
            under barnets hela uppväxt. Ett universellt utformat föräldrastöd
            riskerar dock att inte nå föräldrar i riskzonen. Viktigt att därför
            öka förutsättningarna för hembesök. Föräldrastöd är viktigt för
            att uppnå förändring på sikt, men det räcker inte, utan barnen
            behöver en egen insats, som utreds utifrån barnets individuella
            behov. Vi vill ha familjecentraler i fler kommuner för en nära
            samverkan mellan öppen förskola, socialtjänsten och mödra- och
            barnhälsovården. Inget barn ska falla mellan stolarna.
          </p>
          <p xml:id="i-VMuk1TDqwevD7Sk3h8CGxz">
            En praktisk åtgärd för att fler övergrepp ska upptäckas är en
            nationell informationskampanj med fokus på att få barn att känna
            och veta att det finns hjälp att få om de utsätts för våld eller
            övergrepp. Barn berättar oftast om sina upplevelser för jämnåriga
            barn, ofta för att det är där de känner tillit och helt enkelt
            vågar berätta. En sådan kampanj hade kunnat bygga på kampanjen
            Stopp min kropp. Regeringen bör tills att en lämplig myndighet
            får i uppdrag att planera och utföra en kampanj i enlighet med
            vad som beskrivs ovan.
          </p>
          <head xml:id="i-5dBVN4sgWgZ3Rvw7ptJS5d" type="h3">
            Stärkt straffrättsligt skydd mot misshandel och annat våld mot
            barn
          </head>
          <p xml:id="i-CfsTHQNnXBtWwwHjATvLkT">
            Barn är särskilt skyddslösa individer och har rätt till ett särskilt
            straffrättsligt skydd mot olika former av våld och utnyttjande.
            Det synsättet ligger bakom att lagstiftaren har gjort en total
            översyn av sexualbrottslagstiftningen för att tydliggöra allvaret
            i att utsätta barn för övergrepp.
          </p>
          <p xml:id="i-VTgShQMX9GNMxwydQHfsR1">
            Någon motsvarande översyn har inte gjorts av de delar av brottsbalken
            som handlar om misshandel och andra våldsbrott samt brott mot
            frihet och frid. I brottsbalkens tjugonionde kapitel finns allmänna
            bestämmelser om straffskärpning för brott där någon utnyttjat
            offrets skyddslösa ställning eller om brottet varit ägnat att
            skada tryggheten hos ett barn i dess förhållande till en närstående
            person, såsom en förälder. Däremot saknas generella brottsrubriceringar
            gällande våldsbrott mot barn.
          </p>
          <p xml:id="i-BqbusTp5YqqH6jmCAxHgEt">
            Det bör övervägas för- och nackdelar med att revidera brottsbalkens
            kapitel gällande våldsbrott och brott mot frihet och frid enligt
            ovan. Där så är motiverat skulle det då, i linje med det synsätt
            som ligger bakom revisionen av brottsbalkens sexualbrottskapitel,
            kunna tillskapas särskilda brottsrubriceringar med högre straffskala
            då brottet begås mot ett barn. Förslag i denna riktning har också
            tidigare lagts fram av t.ex. Barnrättsutredningen (SOU 2016:19).
          </p>
          <head xml:id="i-AjiRHtnmMDzRCheM5EBz1G" type="h3">
            Våld mot barn med funktionsnedsättning
          </head>
          <p xml:id="i-ueepsZiu2M2zkSzKrVfYu">
            Barn med funktionsnedsättningar är extra utsatta för våld, hot
            och sexuella övergrepp. Dessa barn har ett särskilt behov av stöd,
            och det offentliga har ett stort ansvar för att förhindra övergrepp
            genom förebyggande insatser.
          </p>
          <p xml:id="i-9nk1hiU2zzuG4Py9Fq86mp">
            Barn med funktionsnedsättningar löper större risk att bli mobbade
            än andra. De blir oftare slagna av sina föräldrar och utsätts
            oftare för hot och kränkningar. Enligt en undersökning om mäns
            våld mot kvinnor med funktionsnedsättning uppgav var femte att
            de hade tvingats till sex före femton års ålder. Unga flickor
            med intellektuell funktionsnedsättning löper ännu större risk
            att bli utsatta för sexuella övergrepp, hot, miss-handel och äktenskapstvång.
          </p>
          <p xml:id="i-ZrsH1jzFvzUcSJHrnKQiS">
            De vuxna som finns runt barn med funktionsnedsättningar behöver
            vara extra upp-märksamma. De som möter barnen och deras familjer
            inom vård, habilitering, psykiatri och skola behöver ha kunskap
            om den ökade risken för misshandel och övergrepp.
          </p>
          <head xml:id="i-K9qXngUHQW72urpkW42jMa" type="h3">
            Barn som upplever våld är brottsoffer
          </head>
          <p xml:id="i-KAzbys97vLZYEcsrEuZ4b1">
            Tack vare att Liberalerna har drivit frågan hårt har ett barnfridsbrott
            nu införts. Det är bra att det nu finns lagstiftning på plats
            men regeringen måste våga gå längre. Regeringen har dock inte
            hörsammat Liberalernas krav på att det nu krävs förändringar i
            lagstiftningen för att garantera att barn som numera ses som brottsoffer
            fullt ut i juridisk mening inte ska tvingas bo med en vårdnadshavare
            som är en dömd gärningsperson i relation till det utsatta barnet.
            Gemensam vårdnad, boende och umgänge leder till att våldet kan
            fortsätta. Sverige får kritik i Grevio-rapporten 2018 där det
            tydligt framkommer att Sverige måste förbättra arbetet när det
            rör vårdnad och umgänge. Likaså bör det klargöras att barnfridsbrottet
            omfattar inte bara det barn som konkret bevittnar den brottsliga
            gärningen, utan också den som upplever den, till exempel genom
            att sitta i ett annat rum i bostaden och genom väggen höra den
            ena förälderns misshandel av den andra.
          </p>
          <p xml:id="i-Cn9RoS9JPE21XXLmzy9ofS">
            Idag dömer domstolar som regel till gemensam vårdnad. Det är
            rimligt och bra, men inte när det handlar om en vårdnadshavare,
            oftast en pappa, som utövat våld mot den andra vårdnadshavare
            – oftast en mamma.
          </p>
          <p xml:id="i-V4jDRDJnA3fbbsoTEuqLyx">
            Våldsutsatta barn och kvinnor tvingas “samarbeta” med sina förövare,
            till och med under den sårbara tid då kvinnan och barnen är skyddsplacerade.
          </p>
          <p xml:id="i-CQJBeRDkeDtbAC1EsfykQT">
            Forskning visar att det är just under separationen det föreligger
            högst risk för att utsättas för ökat våld. Gemensam vårdnad, boende
            och umgänge blir kanaler som våldsutövaren använder för att fortsätta
            utöva våld mot kvinnan och barnet, ibland med dödlig utgång.
          </p>
          <p xml:id="i-SYUq4o6waSvGnW79NrhTtH">
            När det nu finns ett barnfridsbrott måste regeringen skyndsamt
            se till att även fatta avgörande beslut när det gäller vårdnad,
            boende och umgänge för att barnfridsbrottet ska få den effekt
            och tydliggörandet som var tänkt.
          </p>
          <p xml:id="i-2VaKFvHptxNzBnvg8XNQmH">
            Liberalerna kräver dessutom att det måste bli tydligare att när
            en vårdnadshavare döms för mord på den andra vårdnadshavaren ska
            den som döms för mord automatiskt förlorar rätten till vårdnaden.
            Det är inte tillräckligt tydligt i dagens lagstiftning.
          </p>
          <p xml:id="i-33ZQ46r3U1eMK1osNcpikX">
            Liberalerna kan aldrig acceptera att barn blir tvingade att träffa
            vårdnadshavare de är rädda för och den andra vårdnadshavaren tvingas
            samarbeta med sina förövare för att inte riskera att förlora vårdnaden
            till den som är dömd. Detta påverkar även mammors möjligheter
            att anmäla det våld de utsätts för. Kan vi inte garantera trygghet
            för barnet kommer de inte våga riskera att lämna en våldsutövande
            partner (oftast man).
          </p>
          <head xml:id="i-Nia4M6vmogVEuWvHGxGttd" type="h3">
            Begränsa umgängesrätten vid utredning av våld mot barn
          </head>
          <p xml:id="i-CdHsmjkbbMnJaQ6AoJF7cN">
            Idag är det inte ovanligt att domstol till exempel dömer till
            umgänge under pågående förundersökning om brott mot barnet eller
            den andre föräldern. Det är inte heller ovanligt att domstol dömer
            till umgänge under tid som barnet bor på skyddat boende eller
            då barnet lever med sekretessmarkering. Det förekommer också att
            domstol beslutar att hämtning och lämning av barnet vid umgänge
            ska ske vis skola/förskola i fall då barn lever med sekretessmarkering
            till följd av förälderns våld. Detta är motsägelsefullt då samhället
            å ena sidan har valt att skydda barnet/den andre föräldern från
            att uppleva/utsättas för våld och å andra sidan riskerar att försvaga
            det skydd som samhället erbjudit. Utöver detta läggs ett stort
            ansvar på barnet att inte röja vistelsen vid umgänge. När det
            i ett mål om vårdnad, boende och umgänge kommer fram uppgifter
            som visar att det kan ha förekommit våld, exempelvis en polisanmälan,
            sekretessmarkering eller placering på skyddat boende bör domstolen
            i större utsträckning avvakta med umgänge tills dessa frågor utretts
            grundligare.
          </p>
          <head xml:id="i-HuqmsSbXYNqMEKUajdhSYz" type="h3">
            Nationell strategi mot våld mot barn – med tydligt hedersperspektiv
          </head>
          <p xml:id="i-GVBzFd6GCW82YjMRMz3gxH">
            Liberalerna anser att det krävs en samlad strategi för att motverka
            våld mot barn, vilket även Barnombudsmannen anser vara nödvändigt.
            Denna strategi blir nu verklighet, tack vare Liberalernas arbete
            för detta, och en utredning har tillsatts för att ta fram den.
          </p>
          <p xml:id="i-L99aTUVEqgGN1uBiFTSFwE">
            Fördelen med en nationell strategi är att den ger möjlighet att
            anlägga ett helhetsperspektiv och en sammanhållen politik. Frågorna
            berör många olika myndigheter, liksom kommuner, landsting och
            civilsamhället. Det handlar om det enskilda barnets möjligheter
            att göra sin röst hörd och det handlar om förutsättningarna för
            omvärlden att agera när ett barn far illa. Lagstiftningen behöver
            ses över brett, och den transnationella dimension som innebär
            att barn kan föras ut ur Sverige måste finnas med.
          </p>
          <p xml:id="i-AsCjQQMQNfVrLeRvAiwRwy">
            Genom en samlad nationell strategi kan vi förebygga att barn
            bedöms med olika mått-stockar. I dag händer det alltför ofta att
            barn bemöts på olika sätt beroende på utländsk bakgrund, bostadsort,
            funktionsnedsättning, status som ensamkommande, föräldrar med
            psykisk ohälsa eller missbruk.
          </p>
          <p xml:id="i-JWSc8Fm36U6sNrvLaL7aN7">
            Alla barn har rätt till en uppväxt fri från förtryck och våld.
            På grund av hedersför-tryckets särskilda aspekter behöver den
            också ha ett tydligt fokus på barn som utsätts för hedersrelaterat
            våld och förtryck i alla dess uttrycksformer.
          </p>
          <p xml:id="i-5E9pD1vRBiQ5jaeaEU1o7P">
            Från Liberalernas sida är vi av ståndpunkten att den nationella
            strategin mot våld mot barn behöver omfatta allt våld som barn
            riskerar att utsättas för såsom i hemmet, på skolan, på institutioner,
            i bostadsområdet och på allmänna platser. Det är ett politiskt
            ansvar att skydda alla barn från alla former av våld. Staten ska
            se till att skydda varje barn genom tydliga satsningar på utbildning
            om barns villkor, sociala åtgärder och tydlig lagstiftning. Relevanta
            myndigheter har en skyldighet att ge våldsutsatta barn det stöd
            och skydd som de har rätt till och behov av. Genom en tydlig struktur
            för roll och ansvarsfördelning mellan myndigheter ökar förutsättningarna
            för den samverkan som är nödvändig för att på bästa sätt bekämpa
            våld mot barn och ge de redan utsatta barnen rätt vård, stöd och
            skydd. Liberalerna kommer att noga följa arbetet med den nationella
            strategin och kommer att ha höga förväntningar på att den blir
            så heltäckande som den måste vara för att fylla sin funktion.
          </p>
          <head xml:id="i-MUTV18MeEnJC6mTzfjZ17R" type="h3">
            Barn som utsätts för hedersrelaterat våld och förtryck
          </head>
          <p xml:id="i-7MyXeRnjjw7kCBA98hNtWS">
            Barn är maktlösa och dessutom helt beroende av sina föräldrar.
            Det gör att deras utsatthet i det hedersrelaterade förtrycket
            är desto större. Det får inte ligga på det unga barnet att själv
            kämpa för sina rättigheter, utan ansvaret är vuxenvärldens att
            försvara barnets rättigheter.
          </p>
          <p xml:id="i-MEMDWTJJjpCyphsAJTuAde">
            Barn som lever i en hederskontext är utsatta för särskilda riskfaktorer
            jämfört med andra barn. Det hedersrelaterade förtrycket är oftast
            kollektivt utövat, vilket skiljer det från flertalet andra typer
            av våld och förtryck. Förtrycket motiveras också med ett värdesystem
            där hela familjens heder och anseende görs beroende av att barnen
            underordnar sig. Ibland är en och samma person både själv utsatt
            för och utövare av hedersrelaterat våld och förtryck – detta gäller
            inte minst pojkar och unga män.
          </p>
          <p xml:id="i-XVNEDTdP2vjBQfN5PbeMwL">
            Det är viktigt att hålla i minnet att det hedersrelaterade förtrycket
            rör sig över hela skalan. Förtryckets uttrycksformer löper från
            kontroll, förbud och frihetsinskränkningar i vardagen till hot,
            misshandel, tvångsäktenskap, barnäktenskap, bortförande utomlands,
            könsstympning, påtvingade självmord och mord.
          </p>
          <p xml:id="i-XQdbnptGKff69Z4DMmRmFC">
            Debatten om hedersrelaterat förtryck har i stor utsträckning
            handlat om unga vålds-utsatta kvinnor och i viss mån unga våldsutsatta
            män. Detta är viktigt, men barnrätts-perspektivet har inte synliggjorts
            tillräckligt tydligt. Synen på våldsutsatta barn måste förändras
            och barns utsatta belägenhet i förhållande till de vuxna måste
            sättas i fokus.
          </p>
          <head xml:id="i-4f9KT9Pek2mWSFZuRue7YG" type="h3">
            Barns skydd mot informella barnäktenskap
          </head>
          <p xml:id="i-GoLPbaEhQepbSctwtRhFJ7">
            Efter långvarigt arbete, där Liberalerna varit pådrivande, fattade
            riksdagen i november 2018 beslut om att helt stänga möjligheten
            för att erkänna utomlands ingångna barnäktenskap. Därmed har Sverige
            äntligen infört ett totalt förbud mot att svenska myndigheter
            i något sammanhang erkänner barn under 18 år som gifta. Detta
            är en viktig seger för barns rättigheter.
          </p>
          <p xml:id="i-HWvbeMe4wTtTeRQTcciUCQ">
            Icke desto mindre finns det behov av att fortsätta se över hur
            barns skydd mot att hamna i situationer där omgivningen behandlar
            dem som bortgifta med vuxna. Även om det inte längre kommer att
            finnas möjlighet att få ett sådant äktenskap juridiskt erkänt
            är det ett faktum att många av de barn och unga som lever under
            ett tryck från omgivningens hedersnormer kommer att försättas
            i ett läge där de i praktiken kommer leva i ett äktenskapsliknande
            förhållande. Svenska myndigheter får aldrig agera på ett sätt
            som legitimerar detta. Till exempel är det oacceptabelt att det
            hösten 2015 och framåt förekom att barn av svenska myndigheter
            placerades hos den vuxna man de blivit bortgifta med. Det vilar
            ett stort ansvar på socialtjänsten, överförmyndare och domstolar
            att säkerställa att barn som förmåtts till formella eller informella
            barnäktenskap inte familjehemsplaceras hos vare sig den vuxna
            partnern eller andra släktingar till den vuxna partnern. Inte
            heller ska den vuxna partnern eller dennes släktingar i något
            sammanhang kunna vara särskilt förordnad vårdnadshavare eller
            god man för barnet. I de fall barnet har fött barn i barnäktenskapet
            är det viktigt att båda barnen får tillgång till stöd utifrån
            båda barnens individuella behov.
          </p>
          <p xml:id="i-jdqFRpYDXXYz9EKxyaNyJ">
            Liberalerna vill även vidta andra åtgärder i de fall barn förts
            ut ur landet, en sådan är att strypa bidrag till förövarna. När
            barn förs ut ur landet måste socialtjänsten och Försäkringskassan
            strypa alla bidrag till vårdnadshavarna som lagligt är möjliga
            att dra in. Grundskolan ska också driva in viten från vårdnadshavare
            som bryr sig mer om släktens heder än barnets skolgång. Finns
            förutsättningar ska förövarna självklart dessutom frihetsberövas.
            Ekonomiska sanktioner och frihetsberövande är reella och de mest
            kännbara åtgärderna mot de som för ut barn ur landet. Idag finns
            lagstiftning som möjliggör den här typen av reaktioner, men kunskapen
            om den är låg vilket resulterar i att den inte används. Att sprida
            sådan kunskap måste därför vara ett tydligt mål i arbetet mot
            informella barnäktenskap.
          </p>
          <p xml:id="i-KY3YirSHzbz4ts83SNtUc4">
            Rättsväsendet måste även få bättre verktyg att använda kommunikation
            mellan familjemedlemmar som stödbevisning i fall där barn har
            tagits ur landet. Det är utmärkande för hedersbrott att de planeras
            och sanktioneras av ett kollektiv som kan utgöras av en familj,
            släkt eller klan. Rättsväsendet måste ges rätt förut­sättningar
            att utreda denna heders­relaterade brottslighet.
          </p>
          <p xml:id="i-TpLkLiDNUtJS7mXwsTNJ1X">
            Ytterligare en åtgärd är att även agera genom de länder barn
            fört bort till, mot sin vilja. Liberalerna vill utreda utrikesdepartementet
            förutsättningar för att agera proaktivt och nyttja alla diplomatiska
            möjligheter att få hem barn som förts ut ur landet.
          </p>
          <head xml:id="i-8PYZKWYvVRyQdde8rBybAW" type="h3">
            Sambolagen i förhållande till informella barnäktenskap
          </head>
          <p xml:id="i-VGzbLzXNXatCFE6gaQZRSK">
            Till skillnad från äktenskapsbalken finns det i sambolagen inte
            någon formell åldersgräns. Detta gör att även vuxnas förhållanden
            med omyndiga räknas som samboförhållanden i lagens mening. Den
            enda undre åldersgräns som torde kunna tillämpas är 15-årsgränsen
            för sexuellt umgänge, eftersom det i lagens förarbeten framgår
            att sambolagen tar sikte på parförhållanden, och att det med parförhållande
            i lagens mening avses att personerna ska bo tillsammans i ett
            förhållande vari normalt ingår sexuellt samliv.
          </p>
          <p xml:id="i-8hPCZFQrt8o6NaCWzNRSJr">
            Det finns naturligtvis ett stort antal samboförhållanden mellan
            en vuxen och en omyndig som ingås fullt frivilligt och utan tvång
            eller påtryckningar. Det kan handla om en sjuttonåring som blir
            kär i en nittonåring och flyttar in i hens studentlägenhet. Men
            det finns också situationer där det som räknas som samboförhållanden
            i praktiken kan handla om informella barnäktenskap.
          </p>
          <p xml:id="i-6MTHfmmp1yYAEyfVrTY2wk">
            Att detta är ett reellt problem visas av Statistiska centralbyråns
            registerbaserade hushållsstatistik. Av statistik för 2017, som
            är det senast tillgängliga året, framgår att 45 personer under
            18 år hade barn tillsammans med en vuxen person som de levde i
            ett samboförhållande med. Av dessa 45 personer var 44 flickor.
            Det är samma patriarkala maktmönster som återspeglas i statistiken
            över utomlands bortgifta barn som kommer till Sverige: vuxna män
            som bor ihop med minderåriga flickor.
          </p>
          <p xml:id="i-GpPDXzxCLbK98eYtYEGAZP">
            När den som är minderårig flyttar samman med en myndig person
            uppkommer frågor om makt. Den som är under 18 år har inte samma
            rättsliga självbestämmande som en myndig person och kan inte själv
            göra sina intressen gällande på samma sätt. Maktdimensionen blir
            särskilt påtaglig när den vuxna personen är väsentligt äldre.
            Barn som blir föräldrar är typiskt sett i en utsatt situation
            och frågorna kring barnets utsatthet blir än mer brännande när
            det handlar om ett barn som blir förälder samtidigt som barnet
            är beroende av en väsentligt äldre person för bostad och vardagsekonomi.
            Socialtjänsten har i dessa lägen en central roll att bevaka barnets
            intressen, oavsett om det görs orosanmälningar eller inte.
          </p>
          <p xml:id="i-jvX5gCkad7EZVoYCGjdNH">
            Det finns också skäl att problematisera det faktum att avsaknaden
            av åldersgräns innebär att sambolagen blir fullt ut tillämplig
            trots att barn under 18 år har begränsad rättslig handlingsförmåga
            i ekonomiska frågor. En analys bör göras så att inte sambolagen
            i något sammanhang kan användas för att ge legitimitet och erkännande
            åt samma förtryckande traditioner som ligger bakom barnäktenskap
            i juridisk mening.
          </p>
          <head xml:id="i-UH6VZfBdZ3LUtdL3yugz8U" type="h3">
            Barn som försvinner
          </head>
          <p xml:id="i-SA7ua6jqt6rN6Rex8pBGXS">
            Försäkringskassan har i en mycket alarmerade rapport (Felaktiga
            utbetalningar till barnfamiljer som inte bor i Sverige, PM 2021:1)
            beskrivit hur cirka 10 000 barn i Sverige är försvunna. Dessa
            barn är i regel folkbokförda och förefaller existera så långt
            det offentliga kan utröna men vid skolstarter, vid rutinbesök
            hos tandvård eller vid (utebliven) kontakt med andra myndigheter
            upptäcks att barnen helt enkelt inte står att finnas. Många myndigheter
            gör då, på rutin, orosanmälningar. Nationella Kompetensteamet
            genomförda en enkät via SCB som dock visade på att det var ett
            fåtal av kommunerna som hade rutiner när det gällde barn som fördes
            ut ur landet med risk för att tvingas in i äktenskap eller utsättas
            för könsstympning. Detta visar på att det krävs stora satsningar
            för att förebygga och förhindra att barn förs ut ur landet likväl
            som satsningar på att få tillbaka barnet till Sverige. I Försäkringskassans
            rapport anförs att det är ett problem att bidrag trots detta kan
            betalas ut på basis av att barnen verkar finnas. Detta är förvisso
            felaktigt och behöver åtgärdas men vad värre är att vi inte vet
            var de försvunna barnen faktiskt befinner sig. Liberalerna tar
            denna fråga på oerhört stort allvar. Det är ett misslyckande av
            vårt offentliga åtagande och ett stort svek mot de barn som i
            värsta fall kan vara bortförda, avlidna eller fångna under hemska
            förhållanden. I bästa fall kan försvinnanden bero på rena fumligheter
            i folkbokföringen men det är självklart för oss att det offentliga
            måste gå till botten med frågan.
          </p>
          <p xml:id="i-JxhEDG5MiwLUBEtg4tdaWv">
            Liberalerna föreslår därför att regeringen får i uppdrag att
            skyndsamt utreda och fördjupa sig i de uppgifter som framkommit
            i Försäkringskassans rapport vad det beträffar frågan om försvunna
            barn så som den anförts ovan.
          </p>
          <head xml:id="i-5nqKZUb3QMDQL2B1qt1XR6" type="h2">
            Åtgärder mot psykisk ohälsa hos barn och unga
          </head>
          <p xml:id="i-Ln51NrbeofeWFVDN9qK5hx">
            Under pandemin har barn och unga kommit att må allt sämre, både
            fysiskt och psykiskt. En studie från Socialstyrelsen visar att
            orosanmälningar om barn som far illa har ökat med 5 procent, tusentals
            enskilda fall, under pandemin. I Bris årsrapport ”Första året
            med pandemin” visas samma bild. Samtal från barn med ångest och
            nedstämdhet har ökat med över 60 procent jämfört med föregående
            år. Samtal från barn som utsatts för fysiskt och psykiskt våld
            har ökat med över 40 procent.
          </p>
          <p xml:id="i-7qdpRhXg61NDEV5tZBdwVD">
            Under pandemin har en stor kunskapsskuld till de barn som undervisats
            på distansbyggt upp. Hur detta svek ska hanteras adresseras särskilt
            i Liberalerna skolpolitiska motion. För att motverka den problem
            med psykisk ohälsa som isoleringen har lett till presenterar vi
            nedan våra åtgärder.
          </p>
          <p xml:id="i-Vqoi2QFysS87ZKtAy2fnoF">
            Liberalerna vill stödja frivilliga krafter som arbetar med barn
            och ungas psykiska hälsa. Exempelvis måste Bris, som driver Sveriges
            nationella stödlinjer för barn och unga ha resurser nog att möta
            alla som behöver hjälp. Vi vill även prioritera att nationell
            strategi mot självmord med särskilt fokus på barn och unga tas
            fram. Utöver detta ser Liberalerna också behov av en förstärkt
            vårdgaranti när det kommer till vård av den psykiska hälsan för
            unga. Både första linjens insatser och barn och ungdomspsykiatrin
            måste prioriteras.
          </p>
          <head xml:id="i-YGAeKWRdk1vsrPZfymHmEi" type="h2">
            Bättre stöd till ensamkommande barn och unga
          </head>
          <p xml:id="i-QZpTFMJ3w3ohYSypQZj51X">
            Enligt Socialstyrelsens föreskrifter och allmänna råd samt socialtjänstlagens
            förarbeten har socialtjänsten ett särskilt ansvar för barn och
            unga i åldersgruppen 0–20 år. Man har bedömt att om en ung person
            behöver stöd från socialtjänsten bör det inte upphöra tvärt på
            18-årsdagen utan fasas ut.
          </p>
          <p xml:id="i-K7QLZQSrYmS5SdRJhg31q1">
            När en ung asylsökande eller nyanländ anses vara över 18 år försvinner
            dock ofta till stor del samhällets stöd. På kommunal nivå görs
            olika bedömningar av hur mycket stöd unga asylsökande och nyanlända
            som bedömts som 18 år är i behov av. Olika ungdomar har naturligtvis
            olika behov. Vi anser att det bör vara det individuella behovet,
            inte hur länge man har funnits i landet, som ska avgöra när stödet
            upphör. Regeringen bör överväga om socialtjänstens särskilda ansvar
            för barn och unga i åldersgruppen 0–20 år behöver förtydligas.
          </p>
          <p xml:id="i-D4C3tXUGFmo4fgnJBpSbUR">
            I debatten om ensamkommande barn har det saknats ett tydligt
            fokus på ensamkommande flickors situation. I Socialstyrelsens
            lägesrapport 2020 framkommer att andelen ensamkommande flickor
            har ökat succesivt under åren 2015–2019. År 2019 utgjorde de 28%
            av det totala antalet ensamkommande barn, under 2015 var antalet
            8%. De flesta ensamkommande flickor kommer från länder där könsstympning
            och barnäktenskap är vanligt framkommer i rapporten. Rapporten
            lyfter även att en stor andel av de ensamkommande flickorna sökte
            asyl på anknytning. Således placerades många av de ensamkommande
            flickorna i nätverkshem, en form av familjehem. Det framkommer
            även i rapporten att finns risker när ensamkommande flickor placeras
            i nätverkshem som socialnämnden bör vara uppmärksamma på. De risker
            som anges är bland annat hedersrelaterat våld och förtryck, människohandel
            samt utnyttjande och exploatering i hushållsslaveri (sexuellt
            eller annat). Mot bakgrund av detta är det av yttersta vikt att
            ansvariga myndigheter såsom migrationsverket, socialtjänsten,
            hälso- och sjukvården och rättsväsendet har den kompetens som
            krävs för att identifiera barns utsatthet. Liberalerna anser att
            ensamkommande flickor inte ska placeras i nätverkshem om det finns
            minsta tvivel kring den ensamkommande flickans situation. Det
            gäller likväl för ensamkommande pojkar.
          </p>
          <head xml:id="i-X6qyy1jhvM4J3qu1amjGzY" type="h2">
            Barnrättsperspektiv på psykiatrin
          </head>
          <p xml:id="i-BSmuciUo8soC2Si4LdsyWS">
            Lagstiftningen om psykiatrisk vård saknar i dag skrivningar om
            barns behov och rättig-heter. Barn vittnar om att de inte alltid
            får information om vad deras psykiatriska vård går ut på och om
            att de känner sig negligerade och tappar hoppet om att få hjälp.
            Barnens rätt till självbestämmande och integritet ska stärkas.
            Det måste tydliggöras att barn har rätt till information, delaktighet
            och inflytande. Det händer att föräldrar hindrar sitt barn från
            att söka vård och fördröjer hjälp. Vi liberaler vill därför att
            barn ska kunna söka vård utan föräldrarnas vetskap. Lagstiftningen
            måste helt enkelt ändras från dagens föräldraperspektiv till att
            ha barns behov i fokus.
          </p>
          <p xml:id="i-AhBoh5PCVXi9fBRvfzgmEu">
            Det behövs på många håll ett närmare samarbete mellan sjukvård,
            elevhälsa och socialtjänst. Dessutom behöver vårdgarantin värna
            barn med psykisk ohälsa. Inte mer än en månad ska ett barn behöva
            vänta på specialistvård eller psykologhjälp. Denna garanti måste
            givetvis även omfatta återbesök – en kroniskt sjuk människa måste
            få den vård hon behöver, så länge hon behöver den.
          </p>
          <p xml:id="i-B8E17TBuigVcpQu3E1C1du">
            Vidare behöver barn- och ungdomspsykiatrin hjälpa fler barn än
            idag. Det finns rapporter på unga som får vänta över ett år på
            att få en tid och det förekommer fall där BUP:s psykologer endast
            möter 1.5 barn om dagen. Det är förstås ett enormt problem. I
            höstens budget anslår regeringen öronmärkta medel till BUP, det
            är bra men inte tillräckligt. Ökade medel räcker inte för att
            åtgärda de strukturella problem som BUP står inför. Vi liberaler
            tycker att situationen bör tas på större allvar och föreslår därför
            regeringen att snabbutreda hur verksamheten kan förbättras.
          </p>
          <head xml:id="i-YSk12AWtzVRtiPXDRtyZuX" type="h2">
            Rättsväsendets arbete mot människohandel med barn
          </head>
          <p xml:id="i-Fo3gFiKancU2DFyPMV4i2V">
            Det är mycket viktigt att barnperspektivet alltid finns närvarande
            i arbetet mot människohandel och kommersiell handel med sex. Offrens
            utsatthet vid denna form av brottslighet är än större när det
            handlar om barn.
          </p>
          <p xml:id="i-PMKeTtNvr9VsJz3CHvVBQw">
            Det behöver finnas god kunskap kring kommersiell sexuell exploatering
            av barn i hela rättskedjan, från poliser och åklagare till domstolsväsendet.
            För att upptäcka och förebygga sexualbrott mot barn behöver även
            andra som arbetar med barn, exempelvis de inom socialtjänsten
            och skolhälsovården, höjd kunskap. Det är viktigt att kunskapen
            om deras rättigheter och utsatthet för kommersiell sexuell exploatering
            förmedlas till alla som arbetar med barn, också till dem som i
            sin framtida profession kommer att möta och arbeta med barn.
          </p>
          <head xml:id="i-XR8oLwYvRYP5f5w6GHNiEd" type="h3">
            Stärk Europasamarbetet mot människohandel med barn
          </head>
          <p xml:id="i-U78ABKZbRX9C7xJQFbPCp3">
            Enligt Europol finns det 3 600 olika nätverk av organiserad brottslighet
            som är aktiva i EU. Deras verksamhet är ofta diversifierad, med
            många olika kriminella verksamheter samlade i koncernliknande
            strukturer. I den organiserade brottslighetens alltmer diversifierade
            portfölj är människohandel med barn för sexuella ändamål ett mycket
            lönsamt affärsområde. Barn förs dit efterfrågan finns.
          </p>
          <p xml:id="i-RDFtCgmiLKk152aRyr7kf1">
            EU-kommissionen har varit pådrivande i kampen mot människohandel,
            bland annat genom det så kallade traffickingdirektivet 2011 (2011/36/EU).
            Traffickingdirektivet inne-håller minimiregler om brottsrekvisit,
            det vill säga förutsättningarna för att en gärning ska vara straffbar,
            och om påföljder för människohandel. EU har även regler som ger
            tredjelandsmedborgare som har fallit offer för människohandel
            rätt till uppehållstillstånd i minst sex månader om de samarbetar
            med polisen för att motverka människohandel och olaglig invandring.
            Rätten gäller även för personer som själva har invandrat olagligt
            till EU.
          </p>
          <p xml:id="i-Ez9r8JJUPK7LqMkPJCJVGT">
            Att rätten att stanna i EU har begränsats till sex månader gör
            dock att många offer inte anser det värt priset att ta den risk
            det innebär att träda fram. För att offer för människohandel ska
            våga ge sig till känna och vittna bör deras möjlighet att få uppehållstill-stånd
            i EU stärkas.
          </p>
          <p xml:id="i-Pt3ibpg76FWUBBX2chqD98">
            Liberalerna anser att EU ska utöka sitt arbete för att skapa
            varningssystem och sam-arbeta tätt med myndigheter i ursprungsländer
            för människohandel och i länder där barn utsätts för övergrepp.
            På längre sikt vill Liberalerna att EU:s polissamarbete Europol
            ges möjlighet att agera operativt runt om i Europa mot gränsöverskridande
            grov brottslighet. Samma ska gälla åklagarsamarbetet Eurojusts
            motsvarande roll vad gäller samordnad ledning av förundersökningar.
          </p>
          <p xml:id="i-5nZP9NtT5iAcFrLtE78NB2">
            En sammanhållen reform av Europol och Eurojust i denna riktning
            kräver fördrags-ändring och det finns mycket att göra på vägen
            dit för att stärka det gemensamma arbetet mot grov gränsöverskridande
            brottslighet. För vår övergripande politik om det europeiska brottsbekämpande
            samarbetet hänvisar vi till vår motion om grov organiserad brottslighet.
          </p>
          <head xml:id="i-7Xp28bknnbwrcvavSoKZqt" type="h2">
            Barn som kommer till genom värdmoderskap
          </head>
          <p xml:id="i-H5paqj21XsG6vD6KQJjd26">
            Liberalerna betonar att barn som kommer till genom värdmoderskap
            i utlandet ska ges samma förutsättningar som andra barn. Regleringen
            kring mottagandet av barnen måste därför skyndsamt ses över. Sveriges
            skyldighet att tillgodose ett barnrättsperspektiv för dessa barn
            måste särskiljas från frågan om huruvida värdmoderskap bör bli
            en tillåten metod i Sverige inom assisterad befruktning. Vår politik
            kring värdmoderskap utvecklar vi i en motion om familjerätt, där
            också de formella yrkandena finns.
          </p>
          <head xml:id="i-V9zBqXjkDtcC5RinUeoiRY" type="h2">
            Barn med funktionsnedsättning
          </head>
          <p xml:id="i-KuUdJWgd4xUWzvcg754q3p">
            Barn är olika men har rätt att vara med i samhället, kunna förverkliga
            sig själva och delta i samhällslivet på lika villkor. Detta gäller
            för alla barn, oavsett funktionsvariation.
          </p>
          <p xml:id="i-7rhLiL6gnso3VuWB6Bas75">
            Liberalernas funktionshinderspolitik handlar om att riva hinder,
            så att alla barn ska kunna bli sina bästa jag. Därför ser Liberalerna
            att återupprättandet av LSS och personlig assistans ska ske skyndsamt.
            Det är också viktigt att det finns ett fritt val av hjälpmedel
            för barn med funktionsnedsättning i hela landet.
          </p>
          <p xml:id="i-89cALx3vSPExgyPa9pB9GA">
            Myndigheter måste även samverka för att ge barn med funktionsvariation
            bästa möjliga stöd. Även stödet i skolan måste stärkas för barn
            med funktionsvariation. För en närmare beskrivning av vår funktionshinderpolitik
            hänvisas till Liberalernas kommitté-motion, där också de formella
            yrkandena finns.
          </p>
          <head xml:id="i-Uv5SxcanueJRVWqW37EaSV" type="h2">
            Barn vars närstående är frihetsberövade
          </head>
          <p xml:id="i-NJ3E7MGbLbA8WS9wcA4LQw">
            Barn som har en vårdnadshavare eller ett syskon som har frihetsberövats
            mår sämre och drabbas oftare av psykisk ohälsa. Det borde inte
            behöva vara så. Liberalerna vill ge barnen en bättre start i livet
            genom medel till organisationer som stöttar och lyfter dessa barn,
            som har kunskap och metoder som fungerar. Inget barn ska behöva
            leva med en blytyngd runt foten för vad hans eller hennes föräldrar
            har gjort, eller vad han eller hon själv har drabbats av.
          </p>
        </div>
        <div type="motSignatures">
          <list>
            <item xml:id="i-9QUZcFMfxrkBFPR5yZUr5P">
              Juno Blom (L)
            </item>
            <item xml:id="i-Gba1bwjcSr4rErEpouJniX">
              Johan Pehrson (L)
            </item>
            <item xml:id="i-QZfSYGjPCBtnDGkoyHNn4q">
              Maria Nilsson (L)
            </item>
            <item xml:id="i-QriDKLqG3ocxXwKjwibwoX">
              Lina Nordquist (L)
            </item>
            <item xml:id="i-QCyo5J5d3eSbLjzo7SKcSH">
              Gulan Avci (L)
            </item>
            <item xml:id="i-Q6Xqx1ej9y32vLJWubt75s">
              Christer Nylander (L)
            </item>
            <item xml:id="i-319EFoJnB15JJXcFDCCMfE">
              Mats Persson (L)
            </item>
            <item xml:id="i-6XKSZehLEeg4bDCTNS5tnH">
              Allan Widman (L)
            </item>
          </list>
        </div>
      </div>
    </body>
  </text>
</TEI>
