<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-MJU-01141">
  <teiHeader>
    <fileDesc>
      <titleStmt>
        <title>Klimaträttvisa</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:1141 av Jonas Sjöstedt m.fl. (V)</title>
          <idno type="rdwebb">H5021141</idno>
          <rs type="number">1141</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H5021141/text</ref>
          <ref type="dokument_url_html">http://data.riksdagen.se/dokument/H5021141</ref>
          <ref type="dokumentstatus_url_xml">http://data.riksdagen.se/dokumentstatus/H5021141</ref>
          <ref type="docx">http://data.riksdagen.se/fil/0F0F310E-9F80-4888-9643-A28BDA3E1C62</ref>
          <ref type="pdf">http://data.riksdagen.se/fil/E8835141-9720-47A7-AA03-7FF67F3E2355</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-9d5eNXSJ77Qw9eZ62rFwz4" type="signed"/>
        <correspContext corresp="i-9d5eNXSJ77Qw9eZ62rFwz4">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-HNw1w34Sd2tGfFnWtdrzZb"/>
        </correspContext>
        <correspAction xml:id="i-PRU56HY1UKSCtDSZPxC49f" type="submitted">
          <date when="2017-10-02"/>
          <time when="14:25:43"/>
        </correspAction>
        <correspAction xml:id="i-X67E2c9LcVqEsJj2BNqjej" type="reviewed">
          <date when="2017-10-02"/>
          <time when="15:26:46"/>
        </correspAction>
        <correspAction xml:id="i-8dU2zvwUQ55gJddF4fU7uV" type="referred">
          <date when="2017-10-13"/>
        </correspAction>
        <correspAction xml:id="i-S1hEBFyroK5z5m93qFBeLg" type="assigned">
          <date when="2018-10-11"/>
          <time when="10:45:18"/>
        </correspAction>
        <correspContext corresp="i-S1hEBFyroK5z5m93qFBeLg">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-NHjgJBJJVyz2RqohQJYvuK" type="behandlas_i"/>
        <correspContext corresp="i-NHjgJBJJVyz2RqohQJYvuK">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">Mänskliga rättigheter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-891shojsyM66VejvypsNe3" type="behandlas_i"/>
        <correspContext corresp="i-891shojsyM66VejvypsNe3">
          <ref type="uppgift">2017/18:MJU26</ref>
          <ref type="ref_dok_id">H501MJU26</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">MJU26</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MqsLUgfQhYnyHEzswQkwj4" type="behandlas_i"/>
        <correspContext corresp="i-MqsLUgfQhYnyHEzswQkwj4">
          <ref type="uppgift">2017/18:SkU10</ref>
          <ref type="ref_dok_id">H501SkU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SkU10</ref>
          <ref type="ref_dok_titel">Punktskatter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QsZro5DYyiSU34Ffh3uLTe" type="behandlas_i"/>
        <correspContext corresp="i-QsZro5DYyiSU34Ffh3uLTe">
          <ref type="uppgift">2017/18:UU21</ref>
          <ref type="ref_dok_id">H501UU21</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU21</ref>
          <ref type="ref_dok_titel">Politiken för global utveckling (PGU)</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BThsQTjYgbhhY8bTEC677Q" type="behandlas_i"/>
        <correspContext corresp="i-BThsQTjYgbhhY8bTEC677Q">
          <ref type="uppgift">2017/18:NU10</ref>
          <ref type="ref_dok_id">H501NU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU10</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3gxYLE8KpbWp5dKqqre8oC" type="behandlas_i"/>
        <correspContext corresp="i-3gxYLE8KpbWp5dKqqre8oC">
          <ref type="uppgift">2017/18:NU22</ref>
          <ref type="ref_dok_id">H501NU22</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU22</ref>
          <ref type="ref_dok_titel">Energipolitikens inriktning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SFHxL5NsDzvGndpDyv4hwf" type="behandlas_i"/>
        <correspContext corresp="i-SFHxL5NsDzvGndpDyv4hwf">
          <ref type="uppgift">2017/18:MJU22</ref>
          <ref type="ref_dok_id">H501MJU22</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">MJU22</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TJterzqULTWZJjJpsoeXb8" type="behandlas_i"/>
        <correspContext corresp="i-TJterzqULTWZJjJpsoeXb8">
          <ref type="uppgift">2017/18:NU11</ref>
          <ref type="ref_dok_id">H501NU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU11</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2017/18:1141 av Jonas Sjöstedt m.fl. (V)
          Klimaträttvisa
        </div>
      </div>
      <div type="motBody">
        <div xml:id="i-SjHRQi5rjuTaW8HY3XvoxE" type="TOC">
          <head xml:id="i-FQ6kmrkJ7i6hQKTRm6Yci7">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Inledning
            </item>
            <item style="indent-level: 1">
              4Vänsterpartiets utgångspunkter i klimatpolitiken
            </item>
            <item style="indent-level: 2">
              4.1Rättvist miljöutrymme
            </item>
            <item style="indent-level: 2">
              4.2Klimaträttvisa
            </item>
            <item style="indent-level: 2">
              4.3Klimat, klass och kön
            </item>
            <item style="indent-level: 2">
              4.4Rika påverkar klimatet mest
            </item>
            <item style="indent-level: 2">
              4.5Fattiga drabbas hårdast
            </item>
            <item style="indent-level: 2">
              4.6Män har större klimatpåverkan än kvinnor
            </item>
            <item style="indent-level: 3">
              4.6.1Kvinnor mest utsatta
            </item>
            <item style="indent-level: 3">
              4.6.2Ge kvinnor makten – en del av klimatlösningen
            </item>
            <item style="indent-level: 2">
              4.7Ekocid
            </item>
            <item style="indent-level: 1">
              5Klimatförändringarna – det vetenskapliga läget
            </item>
            <item style="indent-level: 1">
              6Sveriges roll efter klimatavtalet i Paris
            </item>
            <item style="indent-level: 2">
              6.1Parisavtalet – ett viktigt men otillräckligt steg
            </item>
            <item style="indent-level: 2">
              6.2Klimatet kräver skärpta mål för utsläppsminskningar
            </item>
            <item style="indent-level: 3">
              6.2.1Sverige måste ta eget ansvar för utsläppsminskningar
            </item>
            <item style="indent-level: 3">
              6.2.2Sverige bör presentera egna utsläppsminskningar inom ramen
              för Parisavtalet
            </item>
            <item style="indent-level: 3">
              6.2.3Inför konsumtionsbaserat etappmål för att minska utsläppen
            </item>
            <item style="indent-level: 3">
              6.2.4Skärp EU:s klimat- och energimål
            </item>
            <item style="indent-level: 2">
              6.3Stärk EU:s och det globala samfundets styrmedel för klimatet
            </item>
            <item style="indent-level: 3">
              6.3.1Reformera EU:s handelssystem med utsläppsrätter
            </item>
            <item style="indent-level: 3">
              6.3.2Möjliggör överföring av grön teknik
            </item>
            <item style="indent-level: 2">
              6.4Stärk Sveriges nationella klimatpolitik
            </item>
            <item style="indent-level: 3">
              6.4.1Förhindra utvinning av fossil energi i Sverige
            </item>
            <item style="indent-level: 3">
              6.4.2Inför rätt för kommuner och regioner att införa trängselavgifter
            </item>
            <item style="indent-level: 3">
              6.4.3Miljöanpassa vägtrafiken och effektivisera samhällsplaneringen
            </item>
            <item style="indent-level: 3">
              6.4.4Samhällsnytta före avreglering av järnväg och kollektivtrafik
            </item>
            <item style="indent-level: 3">
              6.4.5Minska köttkonsumtionen
            </item>
            <item style="indent-level: 3">
              6.4.6Inför en statlig investeringsbudget
            </item>
            <item style="indent-level: 3">
              6.4.7Öka de hållbara investeringarna med en statlig grön investeringsbank
            </item>
            <item style="indent-level: 3">
              6.4.8Fasa ut miljöskadliga subventioner
            </item>
            <item style="indent-level: 3">
              6.4.9Utred koldioxidransonering
            </item>
          </list>
        </div>
        <div type="motProposal" subtype="förslag">
          <head xml:id="i-755hrLvJJf5jbG2p8SdZgt">
            2 Förslag till riksdagsbeslut
          </head>
          <list style="ol">
            <item xml:id="i-C3mi9JpujjjtWJdhdHn94K">
              Riksdagen ställer sig bakom det som anförs i motionen om att
              Sverige i internationella klimatförhandlingar och övriga forum
              som berör klimatfrågan bör uppmärksamma de globala skillnaderna
              liksom klass- och genusaspekter, och detta tillkännager riksdagen
              för regeringen.
            </item>
            <item xml:id="i-3716JuPr51WyHoFf73Vd6r">
              Riksdagen ställer sig bakom det som anförs i motionen om att
              Sverige i internationella klimatförhandlingar och övriga forum
              som berör klimatfrågan bör verka för att kvinnors delaktighet
              och makt stärks i arbetet för att bromsa klimatförändringarna,
              och detta tillkännager riksdagen för regeringen.
            </item>
            <item xml:id="i-gZe8ph31Gtzwt6evqQ6zM">
              Riksdagen ställer sig bakom det som anförs i motionen om att
              Sverige bör ta initiativ och driva på inom FN och EU för att uppdatera
              det juridiska ramverket så att det blir ett kraftfullt verktyg
              för att förhindra ekocid genom att inkludera ekocid i Romstadgan,
              och detta tillkännager riksdagen för regeringen.
            </item>
            <item xml:id="i-E484yenR3sENZmdAy8RKgQ">
              Riksdagen ställer sig bakom det som anförs i motionen om att
              etappmålen om utsläppsminskningar till 2030 och 2040 för den icke
              handlande sektorn (ESR-sektorn) ska uppnås genom nationella insatser
              för utsläppsminskningar, och detta tillkännager riksdagen för
              regeringen.
            </item>
            <item xml:id="i-EsxTTdGk3D6DFMUHfTAhSv">
              Riksdagen ställer sig bakom det som anförs i motionen om att
              etappmålet om utsläppsminskning till 2020 för den icke handlande
              sektorn ska uppnås genom nationella insatser för utsläppsminskningar,
              och detta tillkännager riksdagen för regeringen.
            </item>
            <item xml:id="i-LJSaYuRgZE9NFpML6Hdk2n">
              Riksdagen ställer sig bakom det som anförs i motionen om att
              Sverige inför den kommande översynen av Parisavtalet bör presentera
              ett nationellt klimatbidrag, s.k. INDC, som kompletterar och går
              utöver EU:s, och detta tillkännager riksdagen för regeringen.
            </item>
            <item xml:id="i-PyWCetsw4WofpXKdcXN92d">
              Riksdagen ställer sig bakom det som anförs i motionen om att
              Sverige bör anta ett etappmål för att minska de konsumtionsrelaterade
              utsläppen av växthusgaser och tillkännager detta för regeringen.
            </item>
            <item xml:id="i-3TMdyjwpdmJUxjbbS5m8dm">
              Riksdagen ställer sig bakom det som anförs i motionen om att
              Naturvårdsverket bör ges i uppdrag att till sin årliga officiella
              statistik av växthusgasutsläpp i Sverige som rapporteras till
              FN:s klimatkonvention även rapportera de konsumtionsbaserade utsläppen,
              och detta tillkännager riksdagen för regeringen.
            </item>
            <item xml:id="i-9GASmL4M6eGipUUymnE8T9">
              Riksdagen ställer sig bakom det som anförs i motionen om att
              Sverige ska verka för att en konsumtionsbaserad bokföring av växthusgasutsläppen
              blir central i de internationella klimatförhandlingarna och tillkännager
              detta för regeringen.
            </item>
            <item xml:id="i-MB5czJprSnZv3ECu2YjS7H">
              Riksdagen ställer sig bakom det som anförs i motionen om EU:s
              klimatmål till 2030 och tillkännager detta för regeringen.
            </item>
            <item xml:id="i-HX3omdcjbDhrr8KFTHkWbc">
              Riksdagen ställer sig bakom det som anförs i motionen om EU:s
              energimål till 2030 och tillkännager detta för regeringen.
            </item>
            <item xml:id="i-JGxRr22of3kAkvPmKvCbVV">
              Riksdagen ställer sig bakom det som anförs i motionen om att
              Sverige ska verka för att EU antar en målsättning att nå nollutsläpp
              senast 2050, och detta tillkännager riksdagen för regeringen.
            </item>
            <item xml:id="i-NE4mZAKPxHdNzfdT4CuvN8">
              Riksdagen ställer sig bakom det som anförs i motionen om att
              Sverige ska verka för att EU antar en målsättning att all energiproduktion
              ska vara förnybar senast 2050, och detta tillkännager riksdagen
              för regeringen.
            </item>
            <item xml:id="i-RB7MaUrpwCEcp2WWGpe8An">
              Riksdagen ställer sig bakom det som anförs i motionen om reformering
              av EU:s utsläppshandelssystem och tillkännager detta för regeringen.
            </item>
            <item xml:id="i-UfDTrfH9FmCqna4oEQtEAL">
              Riksdagen ställer sig bakom det som anförs i motionen om att
              Sverige i internationella klimatförhandlingar och andra forum
              bör verka för att miljöteknik och vissa livsmedelstekniker som
              begränsar klimatförändringarna ges liknande undantag som finns
              inom TRIPS-avtalet gällande livsbesparande mediciner, och detta
              tillkännager riksdagen för regeringen.
            </item>
            <item xml:id="i-UxmgrbffGZw4TwDu6YRwyz">
              Riksdagen ställer sig bakom det som anförs i motionen om klimatmål
              för nollutsläpp av växthusgaser till senast 2040 och tillkännager
              detta för regeringen.
            </item>
            <item xml:id="i-PPGiev4h2Xf5jG9dC5gPwk">
              Riksdagen ställer sig bakom det som anförs i motionen om att
              ett nationellt förbud mot utvinning av fossil energi bör införas
              och tillkännager detta för regeringen.
            </item>
            <item xml:id="i-UcM4qJinWSv85AYr61QD74">
              Riksdagen ställer sig bakom det som anförs i motionen om att
              kommunal vetorätt mot utvinning av fossil energi bör införas och
              tillkännager detta för regeringen.
            </item>
            <item xml:id="i-SacQeGaUb2G7vW3rMvCLcd">
              Riksdagen ställer sig bakom det som anförs i motionen om att
              regeringen bör ges i uppdrag att återkomma med förslag på ny lagstiftning
              som ger kommuner, landsting och regioner möjlighet att själva
              få besluta om införande av trängselavgifter och sådanas utformning,
              och detta tillkännager riksdagen för regeringen.
            </item>
            <item xml:id="i-JZXL2Fu5qUUvojVdHjKQWF">
              Riksdagen ställer sig bakom det som anförs i motionen om att
              en utredning bör tillsättas för att belysa effekterna av att införa
              koldioxidransonering i Sverige och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-CxhChaAaUASz6GYUMs7QAv" type="h1">
            3 Inledning
          </head>
          <p xml:id="i-CFWr7bVNUNmFRJc6YX4Gte">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass- och könsförtryck, ett rättvist och ekologiskt hållbart
            samhälle där kvinnor och män bygger sin egen framtid i frihet
            och samverkan.
          </p>
          <p xml:id="i-SZY43TD2cBBitZMrAF4JzG">
            Jorden förser oss människor med nödvändiga naturresurser. Men
            naturresurserna är inte oändliga. Jorden har en ekologisk bärkraft
            som vi inte kan överskrida. Det gör att miljöfrågan i grunden
            är en fråga om fördelning av begränsade resurser. Miljöpolitik
            handlar därför också om rättvisa och solidaritet. Vi anser att
            länder, regioner och individer måste hålla sig inom ett rättvist
            miljöutrymme, dvs. den mängd resurser som vi kan använda utan
            att tvinga andra människor att använda sig av en mindre mängd
            resurser, nu eller i framtiden.
          </p>
          <p xml:id="i-FAw8rXNkL7ktNbPRM7BRDd">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Miljö- och klimatkriserna
            är grundläggande samhällskriser som vi bara kan lösa tillsammans
            och där människors engagemang för att skapa hållbara lösningar
            ska tas till vara. Därför krävs det politiska lösningar på klimatproblemen.
          </p>
          <head xml:id="i-X99zahjEd4CHXYLjzvUNsz" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-9FinnAtJvJriqy1yCy9LYa" type="h2">
            4.1 Rättvist miljöutrymme
          </head>
          <p xml:id="i-7XfhfkMvipiXrZS94ysh8M">
            Vänsterpartiet eftersträvar att länder, regioner och individer
            måste hålla sig inom ett rättvist miljöutrymme, dvs. den mängd
            resurser som vi kan använda utan att tvinga andra människor att
            använda sig av en mindre mängd resurser, nu eller i framtiden.
          </p>
          <p xml:id="i-UCWSkC9pK3TgKHgthNgvxL">
            Tanken om ett rättvist miljöutrymme har två beståndsdelar. Den
            första delen är den grundläggande utgångspunkten att det finns
            ett givet ”miljöutrymme” som vi människor har att röra oss inom.
            Vi har bara en jord med vissa givna ekologiska gränser. De ramarna
            kan inte tänjas hur som helst, utan vi måste se till att leva
            inom dem. Lever vi över ett givet miljöutrymme, över ett ekosystems
            bärkraft, drabbar det oss själva men även andra länders invånare
            och kommande generationer. På samma sätt drabbar tidigare generationers
            överskridande av ramarna oss i dag. Vi kan inte alltid helt objektivt
            slå fast hur stort miljöutrymmet är, men vi kan göra kvalificerade
            bedömningar, exempelvis gällande nivåer av klimatpåverkande växthusgaser.
            Miljöutrymmet är inte statiskt. Det kan minskas ytterligare genom
            rovdrift och miljöförstöring, men också ökas genom mer miljövänliga
            produktionsmetoder.
          </p>
          <p xml:id="i-M2sYzU4WBjYqnTbCywprpT">
            Den andra delen av det rättvisa miljöutrymmet är frågan om rättvisa.
            Om man tror på alla människors lika värde borde tillgången till
            pengar inte vara grunden för en fördelning av världens resurser.
            Jorden är vårt gemensamma arv och borde då också förvaltas på
            det sättet. Men i dag är det de individer, företag och länder
            som har mycket pengar som lägger beslag på en långt mycket större
            andel av det totala miljöutrymmet än vad fattiga länder eller
            individer gör. Det är inte rättvist. Det behövs politiska beslut
            för att rika länder ska minska sin miljö- och klimatpåverkan och
            för att fattiga länder ska få möjligheten att utvecklas.
          </p>
          <head xml:id="i-W8gh5ms8ESmctoA2NRx36Z" type="h2">
            4.2 Klimaträttvisa
          </head>
          <p xml:id="i-U7QBhmFZuMXz9yNybvWdd8">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Kapitalismen fördelar jordens resurser
            extremt ojämlikt, mellan klasser, mellan rika och fattiga länder
            och – i samspel mellan patriarkala strukturer – mellan kvinnor
            och män.
          </p>
          <p xml:id="i-13hpG41nL25VZ8zUYNjyJD">
            Världens rika människor har orsakat klimatförändringarna och
            har fortfarande störst påverkan på klimatet. De som drabbas är
            däremot världens fattiga människor. Utifrån ett klimaträttviseperspektiv
            är det, vilket även slås fast i FN:s klimatkonvention, de rika
            länderna som har det historiska ansvaret för klimatförändringarna
            och som nu även har det största ansvaret för att minska sina utsläpp.
            Dessutom måste de rika länderna ge stöd till de fattiga länderna
            som drabbas av klimatförändringarna.
          </p>
          <head xml:id="i-KQGdYm2yPDzSuzzw6yrmfo" type="h2">
            4.3 Klimat, klass och kön
          </head>
          <p xml:id="i-syXjSrdv97qGt7tHin5cu">
            Det finns stora skillnader mellan fattigas och rikas klimatpåverkan
            även inom länder. Vi anser att det behöver synliggöras vilka som
            överskrider sitt miljöutrymme och med hur mycket, såväl nationellt
            som globalt. Att synliggöra ojämlikheterna är att visa hur det
            globala klassamhället ser ut i praktiken.
          </p>
          <p xml:id="i-LXixPqHik7AvKqfRivSTAP">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv.
          </p>
          <p xml:id="i-4wSEeKNecDjHpQJG2RxqDS">
            Sverige bör i internationella klimatförhandlingar och övriga
            forum som berör klimatfrågan uppmärksamma de globala skillnaderna
            liksom klass- och genusaspekter. Detta bör riksdagen ställa sig
            bakom och ge regeringen till känna.
          </p>
          <head xml:id="i-XKN8HHu83eDVH5VMo7HDvm" type="h2">
            4.4 Rika påverkar klimatet mest
          </head>
          <p xml:id="i-RyB8AJs76VgBLLM37Yf6t">
            Utsläpp växer med inkomst; höginkomsttagare släpper ut mer än
            de som tjänar mindre. I rapporten ”Carbon and inequality: from
            Kyoto to Paris” (2015) konstaterar de franska forskarna Thomas
            Piketty och Lucas Chancel att världens rikaste tiondel står för
            45 procent av världens utsläpp. De 50 procent av jordens befolkning
            som släpper ut minst står för endast 13 procent av utsläppen.
          </p>
          <p xml:id="i-XLZec8GvHJnpHBDdpfDSpW">
            Pikettys och Chancels slutsatser om ojämlikheter och utsläpp
            stärks i rapporten Extreme carbon inequality (2015) från den brittiskt
            grundade biståndsorganisationen Oxfam. Genom att delvis använda
            sig av samma råmaterial kommer de till liknande slutsatser som
            de franska forskarna. Den fattigaste halvan av jordens befolkning
            (3,5 miljarder personer) står för en tiondel av världens totala
            utsläpp, medan den rikaste tiondelen (700 miljoner personer) ansvarar
            för hälften av världens utsläpp av växthusgaser.
          </p>
          <p xml:id="i-AZS5yQbGg7tsD2PTNLNZ9d">
            I hela världen beräknas runt en miljard människor leva i extrem
            fattigdom och 850 miljoner människor kan inte äta sig mätta varje
            dag. I Afrika söder om Sahara lever varannan människa under fattigdomsgränsen.
            I södra Asien lever 36 procent av befolkningen i extrem fattigdom,
            vilket är en halv miljard människor. I denna situation är utveckling
            det överordnade målet för dessa utvecklingsländer. Det ställer
            ett högt krav på i-länderna att ta sitt historiska ansvar för
            att utsläppsutrymmet inte ska begränsa deras utveckling.
          </p>
          <p xml:id="i-WTmopLBf6vqnwjZeFyZgYr">
            Dagens i-länder har under de senaste 200 åren gynnats av en koldioxidintensiv
            produktion och har stått för en majoritet av de utsläpp av växthusgaser
            som människan gett upphov till, och skillnaderna i utsläppen består
            i stor utsträckning än i dag. Höginkomstländer släpper ut stora
            mängder koldioxidekvivalenter (CO2e) per person och år: USA 19,9
            ton och Sverige 5,6 ton. Det ska jämföras med utvecklingsländernas
            utsläpp: Kina 8,1 ton, Indien 2,4 ton, Bangladesh 1,0 ton, Malawi
            0,6 ton (World Resource Institute 2015, beräknade utsläpp för
            år 2012).
          </p>
          <p xml:id="i-K2SPsBaCxKxQEZS7SyS9t7">
            Även i Sverige finns forskning som påvisar att inkomsten generellt
            ger skillnad i miljöpåverkan. Enligt KTH-avhandlingen (Karin Bradley,
            Just environments: Politicising Sustainable Urban Development,
            2009) har låginkomsttagare ofta mindre miljöpåverkan än de med
            högre inkomster. Ensamstående kvinnor med barn, boende i hyresrätt
            och personer med låg inkomst tillhör de grupper som bidrar minst
            till klimatförändringarna. Oavsett om de sopsorterar och handlar
            ekologiskt eller inte har låginkomsttagare en mindre miljöpåverkan
            än höginkomsttagare. Det beror på att låginkomsttagare har mindre
            bostäder, åker mer kollektivt och konsumerar mindre. Växthusgasutsläppen
            följer sålunda tydligt hushållens inkomster. Ju högre inkomst
            desto högre utsläpp (Naturvårdsverkets rapport 5903 Konsumtionens
            klimatpåverkan, 2008). Statistiska centralbyrån (SCB) beräknade
            2013 hushållens utsläpp av koldioxid och resultatet bekräftar
            tidigare studier. Utsläppen är lägst från ensamstående föräldrar
            och en viktig förklaring till skillnader mellan olika typer av
            hushåll är den disponibla inkomsten. Personer med högre inkomster
            har större möjligheter att konsumera mer och därmed bidra till
            större utsläpp.
          </p>
          <head xml:id="i-UTwRNReT9VPA7pmfkLPdfw" type="h2">
            4.5 Fattiga drabbas hårdast
          </head>
          <p xml:id="i-7C9Y1iK7WmxSkUXi8KoWxP">
            De länder som släpper ut mest växthusgaser är de som drabbas
            lindrigast av växthuseffekten. I stället är det utvecklingsländer
            som kommer att få bära 75–80 procent av klimatförändringarnas
            skador och kostnader, enligt Världsbanken (World Development Report,
            2010). I FN:s klimatpanels delrapport om klimatpåverkan i mars
            2014 konstateras att livet och försörjningsmöjligheterna för hundratals
            miljoner människor redan är påverkade av klimatförändringarna.
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. Många ekosystem har försvagats
            i produktionsförmåga och förmår inte generera för människan nödvändiga
            tjänster som matproduktion, rent vatten och klimatreglerande funktioner.
            Nödvändiga grödor riskerar därmed att minska vilket kan leda till
            försvagad livsmedelsförsörjning, hungerkatastrofer och massflyttningar.
          </p>
          <p xml:id="i-JmYXsZKH1hXJdoV43KWdDa">
            Klimatkatastrofer har under många år drivit många människor på
            flykt, men år 2014 var första året som en asylansökan med klimatförändringarna
            som skäl gick igenom. Det skedde när en familj från ögruppen Tuvalu
            i Polynesien fick uppehållstillstånd i Nya Zeeland. År 2050 bedömer
            Internationella organisationen för migration (IOM) att det kommer
            att finnas 200 miljoner miljöflyktingar i världen p.g.a. klimatförändringarna.
          </p>
          <head xml:id="i-SkshfS6rU17oamkyC6VQRb" type="h2">
            4.6 Män har större klimatpåverkan än kvinnor
          </head>
          <p xml:id="i-FUZtAsD4SA3Q2GwrP94z5R">
            Inför klimattoppmötet i Köpenhamn gjordes flera studier som pekade
            åt samma håll: män har större klimatbelastning än kvinnor. Det
            är utgångspunkter i exempelvis rapporten ”Kvinnor, män och energi”
            från Försvarets forskningsinstitut (Carlsson-Kanyama A, Räty R
            2008, FOI-R-2513), som menar att våra livsvillkor starkt påverkas
            av kön eftersom inkomst, förmögenhet och konsumtion är påtagligt
            könsrelaterade. Kvinnor som grupp står för en mindre del av det
            samlade konsumtionsutrymmet, inte minst i fråga om transporter,
            både för att de har mindre resurser än män och av sociala skäl.
            Detta gäller både bland rika och fattiga människor i Sverige.
            Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är.
          </p>
          <p xml:id="i-35hEDtLPiWymMf9XYNzezm">
            Män som grupp förbrukar mer energi. Ensamstående män utan barn
            i Sverige gör av med 20 procent mer energi än kvinnor i samma
            situation (FOI 2008).
          </p>
          <p xml:id="i-GuaWj6VfQRsLJN7xczBwKx">
            Män tar bilen oftare. En mycket liten grupp, 10 procent av alla
            bilförare, primärt män, står för 60 procent av allt bilkörande
            (Miljövårdsberedningen 2007:02). Jämfört med kvinnors transportsätt
            är mäns transporter avsevärt mer energikrävande. Hela 40 procent
            av männens totala energianvändning går till transporter, medan
            motsvarande andel för kvinnor bara är 25 procent. Det har visat
            sig vara betydligt svårare att förändra mäns transportsätt för
            att minska klimatpåverkan. Också skillnaderna mellan unga kvinnor
            och män är tydliga när det gäller energianvändningen för transporter,
            vilket betyder att könsskillnaderna sannolikt kommer att bestå
            i framtiden (FOI 2008). En man färdas i genomsnitt 32,8 km per
            dag med bil, att jämföra med kvinnor som färdas i genomsnitt 23,1
            km (Trafikanalys RVU 2011–2014). Kvinnor köper även i större utsträckning
            än män bränslesnåla bilar (Energiindikatorer 2015).
          </p>
          <p xml:id="i-B2JHhuSTVtRCjyiVuX2Ryo">
            Män har större klimatpåverkan i alla inkomstgrupper. Skillnaderna
            i totala nivåer av energiförbrukning beror mycket på utgifternas
            storlek och det gäller både kvinnor och män. Men kvinnors och
            mäns energiintensitet skiljer sig i alla inkomstgrupper enligt
            studien. Män har en högre energiintensitet (MJ per krona) för
            sina inköp relativt kvinnor i alla inkomstgrupper (FOI 2008).
          </p>
          <head xml:id="i-9usTwhRuPfw53jUEindYRV" type="h3">
            4.6.1 Kvinnor mest utsatta
          </head>
          <p xml:id="i-Kfoc97pEr21yFFBg4MkbkD">
            Kvinnor och män påverkas olika av klimatförändringarna. Därför
            bör inte politiska åtgärder mot klimatförändringarna vara könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna. Mycket tyder på att klimatförändringarna
            kommer att få särskilt allvarliga konsekvenser för kvinnor.
          </p>
          <p xml:id="i-C9nad6eAdSqWdcVj6M7XdS">
            Kvinnor tillhör en stor del av världens fattiga människor och
            är därför, liksom barnen som oftast är kvinnors ansvar, mer sårbara
            än män för miljöförändringars negativa effekter. Kvinnors sårbarhet
            för klimatförändringarna påverkas av utbildningsnivå, sociala
            nätverk, delaktighet i lokala organisationer, tillgång till finansiella
            tjänster och hur stora tillgångar de äger i övrigt (Världsbanken,
            World Development Report, 2010). Ett flertal faktorer bidrar till
            att kvinnor och flickor drabbas hårdare av klimatförändringarnas
            negativa effekter: brist på politisk och ekonomisk makt, små ekonomiska
            tillgångar, sämre arbetsmarknadsmässiga förutsättningar, etablerade
            könsroller och i viss utsträckning biologiska skillnader (FOI
            rapport 3405, 2012). Kvinnor är utsatta för större risker under
            och efter miljökatastrofer. Att över 75 procent av de omkomna
            i och med tsunamin 2004 i den indonesiska provinsen Aceh var kvinnor
            tyder på att skillnader i levnadssätt mellan könen påverkar möjligheten
            till överlevnad när naturmiljön drastiskt förändras (Moustgaard,
            Climate change hits poor women hardest, 2009).
          </p>
          <p xml:id="i-WWVL9SyRUyXLWdzptAptSH">
            Förändringar i tillgång på naturresurser påverkar i högre grad
            kvinnor än män. Fattiga är generellt sett mycket beroende av naturresurser
            i sin omgivning. När exempelvis avskogning sker påverkar den kvinnors
            tillvaro starkt då tillgången till skogens frukter, ved, byggmaterial
            och medicinska växter förloras. Dessa är oftast avgörande för
            inte minst kvinnors möjlighet att överleva och generera inkomst
            till hushållet (Sida, Civil Society and Climate Justice Overview,
            2008).
          </p>
          <head xml:id="i-VgGWFMPqQXcB9MidpMHdV1" type="h3">
            4.6.2 Ge kvinnor makten – en del av klimatlösningen
          </head>
          <p xml:id="i-9KPRGmh7sQDD4F6ZJSJ5uD">
            Kvinnor är mindre sårbara om de har samma rättigheter som män,
            därför är det viktigt att stärka kvinnors makt och inflytande
            i allt internationellt samarbete. På platser där kvinnor och män
            har likvärdiga ekonomiska och sociala rättigheter påverkar klimatförändringarna
            kvinnor och män på liknande sätt. Eftersom mäns och kvinnors miljöpåverkan
            skiljer sig åt och män och kvinnor drabbas på olika sätt och i
            olika grad av klimatförändringarna är det viktigt att kvinnor
            inkluderas i beslutsfattandet om klimatfrågor och inkluderas i
            arbete som berör miljö och livsvillkor (Världsbanken, World Development
            Report, 2010).
          </p>
          <p xml:id="i-AAsG5s4tSxxQWEraGPSKBs">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list style="ul">
            <item xml:id="i-ViQkb7Bc2y97jq21EMk6ot">
              Kvinnor är nödvändiga i klimatarbetet. Kvinnor representerar
              åtminstone hälften av världens jordbrukare. Utsläppsminskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-SycXFVyGXy2tRU9KF77Hye">
              Välfärden före, under och efter extrema naturkatastrofer kan
              förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica, Honduras, inte av några dödsfall. En bidragande
              orsak var att kvinnor i förväg hade fått utbildning i att tolka
              tidiga varningstecken och i riskhantering. Detta projekts slutsats
              var även att efter katastrofen utsattes man för mindre korruption
              vid distributionen av mat och för en mer rättvis fördelning av
              maten när kvinnor ansvarade för hanteringen.
            </item>
            <item xml:id="i-2ygg9Tfz6aPK1gxZ1vDQYo">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien, som pågick mellan 2001
              och 2006, bjöd in kvinnor för att bl.a. dela med sig av sina kunskaper
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
          </list>
          <p xml:id="i-6KtkrFJY2Wd9kePcqh4L7s">
            Att öka kvinnors möjligheter till utbildning och försörjning
            kan bidra till att förbättra den enskilda kvinnans ställning,
            främja jämställdhet i stort och dessutom bidra till hela samhällets
            utveckling mot ökad hållbarhet. Samtidigt är det viktigt att understryka
            att kvinnor världen över i högsta grad själva är aktörer. Det
            är därför avgörande att det är kvinnor som sätter dagordningen
            för arbetet med jämställdhet i utvecklingspolitiken och att Sverige
            verkar för att kvinnor finns representerade och inkluderas i alla
            former av beslutsprocesser.
          </p>
          <p xml:id="i-VjsBrdqxwzWDU5vT9JfS3Y">
            Det är viktigt med både mål och uppföljning för att garantera
            att svenskt bistånd och utvecklingssamarbete faktiskt bidrar till
            jämställdhet. Vänsterpartiet anser att Sverige bör ha som mål
            att minst 50 procent av biståndet och utvecklingssamarbetet ska
            gå till flickor och kvinnor. På samma sätt behöver Sverige tydliggöra
            sin roll i det internationella klimatsamarbetet för att stärka
            kvinnors delaktighet i arbetet för att bromsa klimatförändringarna.
          </p>
          <p xml:id="i-HPCBYJzkH9Wm31yo79LPpA">
            Sverige bör i internationella klimatförhandlingar och övriga
            forum som berör klimatfrågan verka för att kvinnors delaktighet
            och makt stärks i arbetet för att bromsa klimatförändringarna.
            Detta bör riksdagen ställa sig bakom och ge regeringen till känna.
          </p>
          <head xml:id="i-Dn4AZCRjjaY9J4pFgDKjsF" type="h2">
            4.7 Ekocid
          </head>
          <p xml:id="i-As8PuudxgVnpPmKkMppmuq">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda ekocid (brott mot naturen). Genom
            att göra ekocid till ett brott i enlighet med den s k Romstadgan
            skulle brott mot miljön få liknande status som krigsförbrytelser
            eller brott mot mänskligheten och kunna lagföras vid den internationella
            brottmålsdomstolen i Haag, ICC.
          </p>
          <p xml:id="i-PMAZFHXTdJ9XwyLmfMK7av">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra miljöbovar kommer lätt undan. Kvar
            blir en förödd miljö och omfattande kostnader som får bäras av
            hela samhället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en internationell lag om
            ekocid få för fattiga länder med svag miljölagstiftning som drabbas
            hårdast av de omfattande miljöbrotten.
          </p>
          <p xml:id="i-QSSU3oKWqaGn1JHpG1nAcW">
            Glädjande nog har ICC meddelat att domstolen ska börja ta sig
            an miljömål. Det är ett viktigt steg framåt och innebär att vissa
            miljöfall kan tas upp i domstolen inom ramen för brott mot mänskligheten.
            Det är bra, men ännu bättre vore en renodlad ekocidtillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott.
          </p>
          <p xml:id="i-GjRTeKQXNFUs8i1TYmNs6K">
            Sverige bör därför ta initiativ och driva på inom FN och EU för
            att uppdatera det juridiska ramverket så att det blir ett kraftfullt
            verktyg för att förhindra ekocid genom att inkludera ekocid i
            Romstadgan. Detta bör riksdagen ställa sig bakom och ge regeringen
            till känna.
          </p>
          <head xml:id="i-RR8SxTHtzMkGn4AM87atQg" type="h1">
            5 Klimatförändringarna – det vetenskapliga läget
          </head>
          <p xml:id="i-R8JivbEU9Du2N8kbD47AQP">
            I juni 2017 publicerade en rad kända klimatforskare en uppmärksammad
            artikel, Three years to safeguard our climate, i tidskriften Nature.
            Forskarna konstaterar att när det gäller klimatet är tidpunkten
            allt. Baserat på rapporter från det kända klimatforskningsinstitutet
            i Potsdam samt universitetet i Yale framgår att om de globala
            utsläppen av växthusgaser inte minskar efter 2020 kommer de uppsatta
            målen i Paris att vara i det närmaste ouppnåeliga. Utsläppskurvan
            måste alltså vända ned redan till 2020. Forskarna konstaterar
            att detta är en enorm utmaning, men att vetenskapen säger oss
            att det är nödvändigt, önskvärt och möjligt. Ett positivt tecken
            som artikelförfattarna tar fasta på är att utsläppsökningen av
            växthusgaser tycks ha planat ut för de tre senaste åren. De konstaterar
            att den nuvarande globala temperaturhöjningen på nästan en grad
            som orsakats av mänskliga aktiviteter har resulterat i att ismassorna
            på Grönland och i Antarktis smälter i ökande takt, vilket leder
            till s.k. återkopplingsmekanismer som spär på uppvärmningen ytterligare.
            Sommarisen försvinner i Arktis och korallreven dör av värmestress
            – hela ekosystem börjar därmed kollapsa. De sociala effekterna
            av allt intensivare värmeböljor, torka och havsnivåhöjningar är
            obevekliga och påverkar de fattigaste och mest utsatta först.
            Artikelförfattarna föreslår att ett antal åtgärder vidtas till
            2020 inom sektorerna energi, infrastruktur, transporter, markanvändning,
            industri och finans för att i tid vända utsläppskurvan.
          </p>
          <p xml:id="i-EvckJzvCFqE35YCz2sfV75">
            FN:s vetenskapliga klimatpanel (IPCC) utvärderar regelbundet
            kunskapsläget om klimatets förändring. Klimatpanelen presenterade
            2013–2014 sin femte samlade utvärdering (AR5) vilket är den senaste
            sammanställningen. Naturvårdsverket har i en rapport översatt
            slutsatserna i den femte utvärderingen beträffande den vetenskapliga
            grunden för att förstå klimatsystemet.
          </p>
          <p xml:id="i-3gq61hYC6fbF2zgQ747pEP">
            Forskningen visar jämfört med den tidigare samlade utvärderingen
            att den globala uppvärmningen tydligare kan knytas till människans
            aktiviteter. Den globala medeltemperaturen har ökat med i genomsnitt
            0,85 grader mellan 1880 och 2012. På norra halvklotet är de senaste
            tre decennierna sannolikt den varmaste 30-årsperioden under de
            senaste 1 400 åren. Samtidigt som det blivit varmare i atmosfären
            har det också blivit varmare i haven.
          </p>
          <p xml:id="i-Uy3Ennftpy3PG2UNBYEhDY">
            Förutom att landisar och glaciärer minskar i omfattning så sker
            också en ökning i avsmältningens hastighet. Avsmältningen har
            skett snabbare under det senaste decenniet än under det föregående.
            Förändrade mönster för extrema väder- och klimathändelser har
            observerats sedan omkring 1950. Det har t.ex. skett en minskning
            i antal och intensitet av kalla extremer och ökning i antal och
            intensitet av varma extremer. Sett över tidsperioden 1901–2010
            har den genomsnittliga havsnivån stigit med 0,19 meter. För växthusgaserna
            koldioxid, metan och lustgas står det nu klart att halterna är
            högre än under de senaste 800 000 åren och att ökningen beror
            på mänsklig aktivitet. Informationen som hämtats ur isborrkärnor
            från Antarktis visar även att ökningstakten under det senaste
            århundradet saknar motstycke för de senaste 22 000 åren (Naturvårdsverket
            Rapport 6592, 2013). Avsmältningen späs på ytterligare av s.k.
            återkopplingsmekanismer som Albedoeffekten. När ljus yta (is och
            snö) förvandlas till mörk absorberas den instrålande värmen i
            stället för att reflekteras ut från jordytan. Att permafrosten
            nu tinar och avger stora mängder av den potenta växthusgasen metan
            är ett annat exempel på en återkopplingsmekanism som gör att klimatförändringen
            snarare kommer att följa en kumulativ och skredvis utveckling
            än linjär.
          </p>
          <p xml:id="i-CeJJic3PJou5aUMQ2Fr43j">
            Drivkrafterna bakom den observerade förändringen i klimatsystemet
            är de faktorer som påverkar jordens energibalans. Måttet för detta
            kallas strålningsdrivning. Strålningsdrivningen jämför förhållanden
            före industrialismens början och i dag. Rapporten slår fast att
            klimatmodellerna blivit bättre sedan utvärderingsrapporten 2007.
            Man kommer fram till att den s.k. klimatkänsligheten, som beskriver
            hur klimatsystemet på lång sikt svarar på en ändring i strålningsdrivningen
            motsvarande en fördubbling av koldioxidhalterna jämfört med förindustriella
            förhållanden, är 1,5 till 4,5 grader. Koncentrationen av växthusgaser
            i atmosfären har stigit till nivåer som saknar motsvarighet under
            åtminstone de senaste 800 000 åren. 85 procent av världens utsläpp
            har skett efter andra världskriget, och hälften de senaste fyrtio
            åren. De senaste decennierna har varit extrema i så måtto att
            utsläppen ökat så kraftigt.
          </p>
          <p xml:id="i-CdoFrCFwtKLiHzvJQ5bLXA">
            Klimatförändringen går att begränsa men detta kräver omfattande
            minskningar i koldioxidutsläpp vilket visas mycket tydligt i de
            olika klimatscenarier som IPCC visar i delrapporten. Under 2000-talet
            förväntas temperaturökningen sannolikt överstiga 1,5 grader jämfört
            med förindustriella förhållanden för samtliga scenarier utom ett.
            Samtidigt är det osannolikt att den blir större än fyra grader
            i samtliga klimatscenarier utom ett. Kontrasterna mellan blöta
            och torra regioner kommer i allmänhet att bli starkare och nederbördsextremer
            förväntas bli fler och mer intensiva i de flesta tempererade landområden
            och tropikerna. I jämförelse med den fjärde utvärderingsrapporten
            är höjningarna av havsnivån för år 2100 i de nya scenarierna något
            högre (Naturvårdsverket Rapport 6592, 2013).
          </p>
          <head xml:id="i-DVzn6KvYby88ch8tda2Z5a" type="h1">
            6 Sveriges roll efter klimatavtalet i Paris
          </head>
          <head xml:id="i-VqHSy1CZUVDqqTbF7kByW5" type="h2">
            6.1 Parisavtalet – ett viktigt men otillräckligt steg
          </head>
          <p xml:id="i-ParwX1ZTwnr5ZyNKKhVgfq">
            I december 2015 enades världens länder om ett bindande globalt
            klimatavtal som ska börja gälla senast 2020. Målet är att den
            globala temperaturökningen ska hållas betydligt under 2 grader
            och sikta på att den ska stanna vid 1,5 grader. Avtalet trädde
            i kraft i november 2016 och genomförandet pågår.
          </p>
          <p xml:id="i-HN5Fg3rHf7XNgACemfbWPM">
            Vänsterpartiet anser att det är en framgång att 196 länder i
            klimatavtalet kunde enas om en målsättning om att den globala
            uppvärmningen ska begränsas till betydligt under 2 grader. En
            tydligare målsättning om att den globala temperaturhöjningen ska
            begränsas till under 1,5 grader hade dock varit mer i linje med
            den solida vetenskapliga grunden om vad som krävs för att begränsa
            de negativa effekterna av klimatförändringarna. Detta har Vänsterpartiet
            även under många år föreslagit bör vara Sveriges och EU:s position
            i förhandlingarna.
          </p>
          <p xml:id="i-CoGHenSCUh59cztAgAoFei">
            Parisavtalet innehåller också viktiga hänvisningar till klimaträttvisa
            och lyfter vikten av klimatanpassning. Till det positiva hör också
            de ökade kraven på transparens och tydlighet kring hur utsläppsminskningar
            ska redovisas. En betydande brist i klimatavtalet är att inga
            procentuella målsättningar finns för hur mycket och när utsläppen
            ska minska. I själva avtalet finns inte heller rättsligt bindande
            överenskommelse om klimatfinansiering. Ambitionen om klimatfinansiering
            på 100 miljarder per år fr.o.m. år 2020 till klimatåtgärder i
            utvecklingsländerna ingår istället i den icke folkrättsligt bindande
            beslutstexten. När det gäller ersättning till utvecklingsländer
            som blir särskilt utsatta av klimatförändringarna – ”Loss and
            Damage”-kompensation – är avtalet mycket oklart vilket skapar
            frågetecken för hur t.ex. önationer och andra utsatta länder framöver
            kommer att få tillgång till rättmätiga ekonomiska medel. Klimatavtalet
            saknar därutöver tydliga skrivningar kring hur överföring av hållbar
            grön teknik ska möjliggöras till utvecklingsländerna samt utsläppsminskningar
            inom flyg, sjöfart och animalieproduktion. Inte heller åtgärdas
            i klimatavtalet problematiken gällande användande av osäkra utsläppskrediter
            för att slippa konkreta utsläppsminskningar på hemmaplan.
          </p>
          <head xml:id="i-8XcD8btbztknozVFDVrsRJ" type="h2">
            6.2 Klimatet kräver skärpta mål för utsläppsminskningar
          </head>
          <p xml:id="i-C2vUB7DXmhv2o8CMm5ofvt">
            Det vetenskapliga underlaget har stärkt bilden av att klimatförändringarna
            är omfattande. Att inte begränsa den globala uppvärmningen till
            maximalt 1,5 grader innebär stor osäkerhet och ökar riskerna för
            en katastrofal klimatförändring.
          </p>
          <p xml:id="i-RZArK45wcDEz6ambq2Fz9a">
            I likhet med andra industrialiserade länder har Sverige ett stort
            historiskt ansvar för sina utsläpp som starkt bidragit till klimatkrisen.
            I-länderna har fyllt en mycket stor del av det totala utsläppsutrymmet
            och därmed begränsat andra länders utveckling. Av de samlade koldioxidutsläppen
            för perioden 1850–2013 så står i-länderna (Annex 1-länder) för
            ungefär 70 procent av utsläppen och de övriga länderna (huvudsakligen
            u-länder) för 30 procent (CAIT, Climate Data Explorer).
          </p>
          <p xml:id="i-YLktXef57DRcyaPSsjGEXF">
            Vänsterpartiet anser att Sverige ska tillhöra de ledande länderna
            i klimatomställningen. Vi bör som nation därför själva anta skärpta
            mål i linje med vad klimatet kräver och vara drivande för att
            så sker både i EU och på global nivå.
          </p>
          <head xml:id="i-JmmzCddHfjeRaX3nSHSDVg" type="h3">
            6.2.1 Sverige måste ta eget ansvar för utsläppsminskningar
          </head>
          <p xml:id="i-BVYPJPcKL2M95ZriauERGP">
            Vänsterpartiet har länge förespråkat en lagreglering för att
            nå nationella klimatmål genom utsläppsminskningar inom landet
            och som omfattar utsläpp inom såväl den handlande som den icke-handlande
            sektorn. Ett klimatpolitiskt ramverk kan rätt utformat stärka
            Sveriges möjligheter att ta ansvar för våra historiska utsläpp
            och bidra till att förverkliga Parisavtalets målsättningar. Vi
            välkomnar därför att riksdagen beslutat om ett klimatpolitiskt
            ramverk som utgår från ett långsiktigt tidssatt utsläppsmål och
            som i delar regleras i en klimatlag. Vänsterpartiet anser dock
            att det antagna klimatpolitiska ramverket har brister för att
            vara i enlighet med Parisavtalets ambitioner och i styrningen
            för att minska utsläppen från vår konsumtion.
          </p>
          <p xml:id="i-MPCPYo7sPFFhty8SB3BEAg">
            För att i tid bidra till att den globala temperaturhöjningen
            begränsas till maximalt 1,5 grader anser Vänsterpartiet att Sverige
            måste skärpa sina nationella utsläppsminskningsmål till år 2030
            och 2040.
          </p>
          <p xml:id="i-Mzh13zXLZnRK7UmvyQ3UMW">
            Vänsterpartiet är positivt till att utsläppsmålen, för den icke
            handlande sektorn (ESR-sektorn), ingår som etappmål i miljömålssystemet.
            Men vi anser inte att utsläppsmålen till 2030 och 2040 ska kunna
            nås genom ”flexibla mekanismer”. Det innebär att delmålen för
            2030 och 2040 på 63 respektive 75 procent lägre utsläpp kan nås
            genom sådana åtgärder, som t.ex. uppköp av utsläppskrediter i
            andra länder, med upp till 8 procentenheter av målet. Vänsterpartiet
            anser att kompletterande åtgärder öppnar för att Sverige riskerar
            att tappa fokus på egna nödvändiga utsläppsminskningar och till
            del får förlita sig på åtgärder med osäker klimatnytta. Dessutom
            kan beroendet av ”flexibilitet” få till konsekvens att Sverige
            i internationella sammanhang kommer driva på för en fortsatt användning
            av osäkra utsläppskrediter i stället för att de industrialiserade
            staterna tar ansvar för sina historiska utsläpp genom utsläppsminskningar
            på hemmaplan.
          </p>
          <p xml:id="i-871Xk4rDPcMeiPe1Joyae5">
            Etappmålen om utsläppsminskningar till 2030 och 2040 för den
            icke-handlande sektorn (ESR-sektorn) ska uppnås genom nationella
            insatser för utsläppsminskningar. Detta bör riksdagen ställa sig
            bakom och ge regeringen till känna.
          </p>
          <p xml:id="i-Dr4RK67trmjr6yNKjbJvEo">
            Även Sveriges etappmål om att våra utsläpp av växthusgaser, utanför
            den handlande sektorn, ska minska med 40 procent till 2020 kan
            nås med hjälp av flexibla mekanismer. Den förra regeringens inriktning
            var att så mycket som en tredjedel av minskningen skulle ske i
            form av investeringar i andra EU-länder eller flexibla mekanismer.
            Den nuvarande regeringen har höjt ambitionen och vill så långt
            som möjligt nå etappmålet genom nationella insatser. Vi välkomnar
            att regeringen intagit en mer ambitiös hållning till etappmålet
            men anser att det enda hållbara förhållningssättet är att besluta
            att det ska nås helt och hållet genom enbart nationella insatser.
          </p>
          <p xml:id="i-Wf4mZEhYpJyZYZC2Juunc2">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-WJFc1twjAgfsbejz1qCAV7">
            I sin argumentation brukade den borgerliga regeringen hävda att
            dess köp av utsläppskrediter var ”stöd till utvecklingsländer”,
            vilket är missvisande då syftet inte var att stödja utvecklingsländer
            utan att köpa sig fri från att vidta klimatåtgärder på hemmaplan.
            Metoden har allvarliga brister. CDM innebär att nödvändiga investeringar
            på hemmaplan uteblir och risken är stor att klimatmål inte nås.
            Riksrevisionen har granskat den svenska stora användningen av
            CDM och fört fram befogad kritik i rapporten ”Klimatinsatser utomlands
            – statens köp av utsläppskrediter”, RiR 2011:8. Vi välkomnade
            rapporten och ser skäl för att åter genomföra en stor utvärdering
            av utsläppskrediterna.
          </p>
          <p xml:id="i-L7QVGxJmrx9m7zGGjGegaq">
            Vi menar att internationella klimatinvesteringar är nödvändiga
            men att dessa inte bör användas för att nå det nationella klimatmålet.
            I stället för köp av utsläppskrediter med tveksam miljöeffekt
            vill Vänsterpartiet driva en politik för kraftfulla klimatinvesteringar
            i utvecklingsländerna. Det ska vara investeringar som bidrar till
            nya minskningar av utsläppen och som inte ska användas för att
            nå vårt nationella klimatmål. Mot bakgrund av det anförda anser
            Vänsterpartiet att Sveriges köp av utsläppskrediter via CDM för
            att uppnå det nationella klimatmålet ska upphöra.
          </p>
          <p xml:id="i-VJGcnZzGoNoC3NTs67vp2V">
            Etappmålet om utsläppsminskning till 2020 för den icke-handlande
            sektorn ska uppnås genom nationella insatser för utsläppsminskningar.
            Detta bör riksdagen ställa sig bakom och ge regeringen till känna.
          </p>
          <head xml:id="i-49iNJjNHcoG1937r1p8A4g" type="h3">
            6.2.2 Sverige bör presentera egna utsläppsminskningar inom ramen
            för Parisavtalet
          </head>
          <p xml:id="i-Xh85qKzUqfVvKWfHi2Ki5m">
            Som tidigare nämnts har Sverige, i likhet med de andra tidigt
            industrialiserade länderna, ett stort historiskt ansvar för utsläppen
            som ackumulerats i atmosfären. Vid klimatförhandlingarna i Paris
            2015 var dock den svenska positionen densamma som EU:s när det
            gäller utlovade utsläppsminskningar. Sverige intog därmed en position
            om att utsläppen ska minska med 40 procent till 2030, vilket enligt
            Vänsterpartiet är otillräckligt för att ta sitt historiska ansvar
            för klimatförändringarna. FN:s sekretariat för klimatkonventionen
            samt flera organisationer och oberoende forskare konstaterade
            att de samlade klimatbidragen inte alls räcker för att förhindra
            en global temperaturhöjning till max två grader.
          </p>
          <p xml:id="i-BUaq7ShcAofFP1o1nD6rVM">
            I stället för att Sverige står bakom EU:s klimatbidrag – INDC
            (Intended Nationally Determined Contributions) – dvs. löften om
            vad man avser att göra för att minska utsläppen av växthusgaser,
            bör Sverige presentera ett eget klimatbidrag.
          </p>
          <p xml:id="i-MkwkoKykCh1pcB2gu6aBLw">
            Sverige bör inför kommande översyn av Parisavtalet presentera
            ett nationellt klimatbidrag, s.k. INDC, som kompletterar och går
            utöver EU:s. Detta bör riksdagen ställa sig bakom och ge regeringen
            till känna.
          </p>
          <head xml:id="i-C3xDs3xcrKeSMo1pniifCt" type="h3">
            6.2.3 Inför konsumtionsbaserat etappmål för att minska utsläppen
          </head>
          <p xml:id="i-ELgW3L9osfj1WwfTnpvCKP">
            Om vi ska klara klimatförändringarna behöver våra konsumtionsmönster
            förändras. Vänsterpartiet vill, i likhet med en mängd miljöorganisationer
            och aktörer, införa ett kompletterande mål och konkreta åtgärder
            för att de konsumtionsrelaterade utsläppen ska minska. Utsläpp
            som sker i andra länder, som en följd av vår konsumtion, växer
            snabbt och är i dag större än Sveriges territoriella utsläpp.
            Flyg och köttkonsumtion sticker ut som två områden med extra stor
            påverkan, något som tas upp i rapporten Hållbara konsumtionsmönster
            (Rapport 6653, 2015) från Naturvårdsverket. Naturvårdsverket har
            också efterfrågat en strategi för att minska den svenska konsumtionens
            klimat- och miljöpåverkan i Sverige och andra länder, liksom identifierat
            behovet av ett kompletterande mål för konsumtionens utsläpp. I
            Naturvårdsverkets utvärdering av de svenska miljökvalitetsmålen
            skriver man i rapporten Omställning till hållbara konsumtionsmönster:
            ”Naturvårdsverket ser behov av att införa ett eller flera etappmål
            för omställning till resurseffektiva konsumtionsmönster med så
            liten påverkan på miljö och hälsa som möjligt.” (Rapport 6663,
            2015). I samma rapport pekar vår expertmyndighet på att det finns
            många olika åtgärder och styrmedel som kan vidtas för att minska
            de negativa miljö- och klimateffekterna av svensk konsumtion.
          </p>
          <p xml:id="i-YXnnEGmXq4wN4DZFAFH1qb">
            I WWF:s Living Planet Report 2016 visas att Sverige tillsammans
            med länder som USA, Kuwait och Australien har störst ekologiskt
            fotavtryck per capita. Från att i 2014 års rapport behöva 3,7
            jordklot om alla på jorden skulle ta efter vår konsumtion, så
            motsvarar det svenska fotavtrycket nu 4,2 planeter.
          </p>
          <p xml:id="i-HMzqVYiLEfJN1rrWpxZ3WJ">
            Att det behöver införas ett kompletterande mål för de konsumtionsrelaterade
            utsläppen har också framförts av flera av Miljömålsberedningens
            experter och sakkunniga samt av Klimatmålsinitiativet, en bred
            sammanslutning av 21 olika aktörer. Vänsterpartiet anser att det
            behövs kompletterande mål och åtgärder för att minska dessa snabbt
            ökande utsläpp.
          </p>
          <p xml:id="i-8qGNBfF5hfZ8873WoMwowX">
            Köttkonsumtionen i Sverige har ökat med 40 procent sedan 1990
            och står nu för en betydande del av de svenska växthusgasutsläppen.
            Trots det saknas styrmedel för att minska animaliekonsumtionens
            klimatpåverkan. Utsläppen från flygsektorn, utrikesflyget i synnerhet,
            är ett av våra snabbast växande utsläpp och utsläppen har mer
            än fördubblats de senast 20 åren och deras klimatpåverkan är nu
            ungefär lika stor som de samlade utsläppen från Sveriges personbilar.
            Statens energimyndighet har framfört att det är problematiskt
            att luftfarten inte omfattas av något etappmål. Vänsterpartiet
            anser att de konsumtionsrelaterade utsläppen, där t.ex. köttkonsumtion
            och flygresande ingår, ska inordnas i det klimatpolitiska ramverket
            genom en kompletterande målstyrning för att stärka Sveriges förutsättningar
            att nå miljökvalitetsmål, och generationsmålet i synnerhet.
          </p>
          <p xml:id="i-PjVS3TQjmndbNgVFwUiyTh">
            Sverige bör anta ett etappmål för att minska de konsumtionsrelaterade
            utsläppen av växthusgaser. Detta bör riksdagen ställa sig bakom
            och ge regeringen till känna.
          </p>
          <p xml:id="i-F5hg2vUS47Ao2JhbcXGn2f">
            Fram till dess att ett etappmål för konsumtionsrelaterade utsläpp
            införts anser Vänsterpartiet att det är av stor betydelse att
            dessa utsläpp uppmärksammas. Naturvårdsverket bör ges i uppdrag
            att till sin årliga officiella statistik av växthusgasutsläpp
            i Sverige som rapporteras till FN:s klimatkonvention även rapportera
            de konsumtionsbaserade utsläppen. Detta bör riksdagen ställa sig
            bakom och ge regeringen till känna.
          </p>
          <p xml:id="i-PttQDRzy9CUZ6J1XMD9Xng">
            För att uppnå rättvisa klimatavtal måste den rika världens ökade
            konsumtion beaktas. Sverige ska verka för att en konsumtionsbaserad
            bokföring av växthusgasutsläppen blir central i de internationella
            klimatförhandlingarna. Detta bör riksdagen ställa sig bakom och
            ge regeringen till känna.
          </p>
          <p xml:id="i-Rrxjtb4vDVTxGYocxD6rDS">
            För att nå en hållbar konsumtion vill Vänsterpartiet prioritera
            en stark och långsiktig expansion av välfärdsverksamheter, utbildning,
            kultur och annan informationsproduktion, vård av ekosystemtjänster
            samt investeringar i grön teknologi och grön infrastruktur. Det
            handlar om sektorer som vårdar de ekologiska systemen eller präglas
            av jämförelsevis låg miljöbelastning och hög samhällsekonomisk
            produktivitet. Vänsterpartiet vill i högre utsträckning än i dag
            realisera produktivitetsutvecklingen som fritid, i stället för
            fler producerade varor. Arbetstidsförkortning är en av de största
            omedelbara förbättringarna av människors livsvillkor som vår omställning
            till en ekologisk ekonomi ger.
          </p>
          <head xml:id="i-PfD98EKVdLvgXMKxFreXKf" type="h3">
            6.2.4 Skärp EU:s klimat- och energimål
          </head>
          <p xml:id="i-6Pm8jXv6LL5oqCegne3mRX">
            Inför FN:s klimatkonferens i december 2015 hade EU-länderna en
            gemensam förhandlingslinje som bl.a. innefattande en ram för EU:s
            klimatmål fram till 2030:
          </p>
          <list style="ul">
            <item xml:id="i-DNwBGyTTAE34ktXuWPaqCv">
              Utsläppen av växthusgaserna ska minska med 40 procent jämfört
              med 1990 års nivå. Målet är bindande på EU-nivå.
            </item>
            <item xml:id="i-5z3ypyG1pbcRxmfSSKnSTQ">
              Andelen förnybar energi ska vara minst 27 procent. Målet är bindande
              på EU-nivå.
            </item>
            <item xml:id="i-TE9CQRM6orM8pxRyqcU2di">
              Energieffektivitet ska öka med minst 27 procent. Målet är vägledande
              och ska ses över senast 2020, med ambitionen att nå ett mål på
              30 procent på EU-nivå.
            </item>
          </list>
          <p xml:id="i-YWn7hLhYaiZSG6d77oYVFk">
            Vänsterpartiet anser att dessa målsättningar är otillräckliga
            för att möta det ansvar som är rimligt att kräva av EU. Den svenska
            regeringen valde inte heller att presentera ett eget nationellt
            klimatbidrag med kommande utsläppsminskningar. Det innebär att
            den svenska positionen i förhandlingarna blev exakt samma som
            EU:s bidrag.
          </p>
          <p xml:id="i-FnxywXgtHmxzPNAQeTtGFs">
            Sverige bör verka för att EU antar följande klimat- och energimål
            för 2030. Till 2030 ska utsläppen av växthusgaser minska med minst
            60 procent, jämfört med 1990, och minskningarna ska göras inom
            Europa. Energiproduktionen ska 2030 bestå av minst 45 procent
            förnybar energi. Alla verksamheter ska åläggas att energieffektivisera
            sin verksamhet med 40 procent. Detta ska vara bindande krav med
            åtaganden för alla EU-länder.
          </p>
          <p xml:id="i-Eyuq8ktdiLUo9CcrFcgCV">
            Vad som ovan anförs om EU:s klimat- och energimål till 2030 bör
            riksdagen ställa sig bakom och ge regeringen till känna.
          </p>
          <p xml:id="i-7SBPuwUEWXCyDaXKdtSviE">
            Sverige ska verka för att EU antar en målsättning att nå nollutsläpp
            senast 2050 och att all energiproduktion då ska vara förnybar.
            Detta bör riksdagen ställa sig bakom och ge regeringen till känna.
          </p>
          <p xml:id="i-6jAJRY1AmfCsJUvgJfkeqm">
            Våra föreslagna klimat- och energimålsättningar är långtgående,
            men de är fullt realistiska samt i linje med vår syn om klimaträttvisa
            och vad världen behöver om vi ska förhindra en eskalerande klimatförändring.
            Men det handlar inte bara om att ta klimatansvar. Att ställa om
            innebär också en möjlighet att skapa många nya gröna jobb. Enligt
            EU-kommissionens konsekvensanalys har de nya klimat- och energimålen
            en positiv nettoinverkan på skapandet av nya jobb i Europa. Vi
            delar den analysen och ser våra skarpare mål som ett sätt att
            skynda på omställningen och möjligheter att skapa mängder av nya
            jobbtillfällen i Europa. År 2014 arbetade ungefär 130 000 personer
            inom den snabbt växande solenergibranschen i Tyskland – en bransch
            som har stora möjligheter att växa i Sverige. Danmark är ledande
            i Europa i produktion av ekologiska livsmedel, något som skapar
            tusentals jobb både på landsbygden och inom förädling. Här i Sverige
            har vi stora möjligheter att skapa tusentals gröna jobb inom byggsektorn
            genom att ge stöd till hållbara renoveringar av t.ex. miljonprogrammets
            bostäder och offentliga lokaler som skolor och äldreboenden. Detta
            är bara några exempel på hur en omställning går hand i hand med
            skapandet av nya jobb och en fungerande välfärd.
          </p>
          <head xml:id="i-Sxurq557rD3L1CJtRXdhkd" type="h2">
            6.3 Stärk EU:s och det globala samfundets styrmedel för klimatet
          </head>
          <head xml:id="i-83H5N2uAGjSeiDCZRkVWJN" type="h3">
            6.3.1 Reformera EU:s handelssystem med utsläppsrätter
          </head>
          <p xml:id="i-PakpFvKsVogz4HgLHihyaE">
            EU:s handelssystem med utsläppsrätter omfattar ungefär 45 procent
            av utsläppen inom EU från elproduktion och industri. I februari
            2017 enades EU:s medlemsländer om EU:s framtida system med utsläppsrätter.
            Förslaget innebär att nästan en miljard utsläppsrätter tas bort
            från marknaden, dvs. annulleras, mellan 2019 och 2023. Överenskommelsen
            ska förhandlas mellan rådet och Europaparlamentet innan slutligt
            beslut kan fattas. Om överenskommelsen beslutas innebär det att
            EU:s främsta styrmedel får en något bättre slagkraft för att minska
            utsläppen, men de fundamentala problemen med handelssystemet kvarstår.
            Vänsterpartiet anser att EU:s handel med utsläppsrätter, EU ETS,
            måste reformeras i grunden.
          </p>
          <p xml:id="i-B2yHXzxLF39oxvViTe56qQ">
            Målsättningen för koldioxidminskningen måste skärpas genom att
            taket för koldioxidutsläppen från Europas industrianläggningar
            skrivs ned ytterligare. Ett minipris på utsläppsrätter bör införas
            så att konjunkturrelaterade efterfrågeminskningar eller en underskattning
            av industrins möjligheter att sänka sina utsläpp inte saktar ned
            omställningen. Dessutom behöver systemet förändras i grunden även
            till formen. Alla utsläppsrätter ska auktioneras ut och inkomsterna
            från detta tillfalla medlemsländerna. Sverige bör inom EU verka
            för att en sådan reformering i grunden görs av EU:s handelssystem
            med utsläppsrätter.
          </p>
          <p xml:id="i-BJBuBLi5jQg9TxhporLjZz">
            Vad som ovan anförs om reformering av EU:s utsläppshandelssystem
            bör riksdagen ställa sig bakom och ge regeringen till känna.
          </p>
          <head xml:id="i-8UFPGVLV6htqmiGNdMJmXa" type="h3">
            6.3.2 Möjliggör överföring av grön teknik
          </head>
          <p xml:id="i-UPeYrFkDyNsY6BSEPdz79T">
            För att utvecklingsländer ska ha några möjligheter att bromsa
            sina egna utsläpp och samtidigt utvecklas behöver de få tillgång
            till modern miljöteknik. Genom att förändra patentlagstiftningen
            skulle tekniköverföring gynnas. Innovationerna inom förnybar teknik,
            jordbruk och datamodellering i syfte att förutsäga väder osv.
            finns ofta koncentrerade hos företag inom den rika världen. När
            utvecklingsländer vill utveckla tekniker för förnybar energi och
            hållbar livsstil, t.ex. genom att bygga ut vindkraften, måste
            de antingen betala dyra patentlicenser eller använda gammal teknik
            där patenträtten gått ut. De har helt enkelt inte råd med den
            modernaste och miljövänligaste tekniken.
          </p>
          <p xml:id="i-T1Tc1yEHXbpqk6qFWX8xCe">
            Ett center för tekniköverföring har visserligen inrättats (CTCN
            i Köpenhamn), men annars saknas konkreta politiska initiativ för
            att underlätta tekniköverföring till utvecklingsländer. Sverige
            borde ta liknande initiativ och driva på EU och andra industriländer
            så att en storskalig tekniköverföring kan komma till stånd. Det
            skulle bl.a. kunna göras genom en reform av bestämmelser kring
            patent och immaterialrätt på vissa utvalda tekniker. Sverige bör,
            i internationella klimatförhandlingar och andra forum, verka för
            att miljöteknik och vissa livsmedelstekniker som begränsar klimatförändringarna
            ges liknande undantag som finns inom Tripsavtalet gällande livsbesparande
            mediciner. Detta bör riksdagen ställa sig bakom och ge regeringen
            till känna.
          </p>
          <head xml:id="i-AfHnDomSGnQPUxniLRx1au" type="h2">
            6.4 Stärk Sveriges nationella klimatpolitik
          </head>
          <p xml:id="i-GNKJdTHZkVxGtMpmufYayt">
            Sverige har ett långsiktigt klimatmål, att Sverige senast år
            2045 inte ska ha några nettoutsläpp av växthusgaser till atmosfären.
            Regeringen har även tillsatt en nationell samordnare för att fördjupa
            arbetet med initiativet Fossilfritt Sverige. Initiativet samlar
            aktörer från näringslivet, kommuner, regioner och organisationer.
            Vänsterpartiet vill öka ambitionen vad gäller när målet om nollutsläpp
            av fossila växthusgaser senast ska vara uppnått. I den mån Vänsterpartiet
            i riksdagen inte får stöd för en sådan ökad målsättning avser
            vi att verka för att delmålen till 2030 och 2040 skärps med avseende
            på att målen ska nås genom egna nationella åtgärder för utsläppsminskningar
            och inte genom köp av utsläppskrediter.
          </p>
          <p xml:id="i-DaK1ECV1BBELcvZ2uwEDif">
            Sverige ska senast år 2040 ha nollutsläpp av växthusgaser till
            atmosfären. Klimatmålet ska nås genom utsläppsminskningar inom
            landet, omfatta utsläpp inom såväl den handlande som den icke-handlande
            sektorn, dvs. oavsett om det innefattar utsläpp som omfattas av
            EU:s handel med utsläppsrätter eller de som hanteras nationellt,
            och avse de utsläpp som är skapade av mänsklig verksamhet.
          </p>
          <p xml:id="i-6kFUJeRT5UcfpuDuyjyFUX">
            Vad som ovan anförs om klimatmål för nollutsläpp av växthusgaser
            till senast år 2040 bör riksdagen ställa sig bakom och ge regeringen
            till känna.
          </p>
          <head xml:id="i-GJ3X2mTNZwGaXo8H1t2pLN" type="h3">
            6.4.1 Förhindra utvinning av fossil energi i Sverige
          </head>
          <p xml:id="i-6kecfJLq8AcTqqYXEp4QSz">
            Klimatomställningen handlar inte bara om nya begränsningar för
            utsläpp, utan även om att begränsa fossil utvinning både i Sverige
            och globalt. För att Sverige ska vara ett föregångsland i klimatomställningen
            krävs politisk handlingskraft. Bolag har sökt efter skiffergas
            på en rad platser i Sverige, bl.a. på Öland och i Skåne. I Skåne
            utförde Shell undersökningar av alunskiffern 2009 och 2012. Skiffergas
            är fossilgas som bildas och binds i berggrund som består av skiffer.
            Alunskifferområden finns även i Östergötland, Västergötland och
            Närke. Det globala kommersiella intresset för denna energikälla
            är stort. Utvinning av ännu mer fossil energi skulle motverka
            den nödvändiga energiomställningen och dessutom riskera stora
            negativa miljöeffekter. Ett nationellt förbud mot utvinning av
            fossil energi bör införas. Detta bör riksdagen ställa sig bakom
            och ge regeringen till känna.
          </p>
          <p xml:id="i-6XV5EAjSfnLZUFKGKsq1JF">
            I händelse av att riksdagen inte antar ovan nämnda förslag på
            nationellt förbud måste kommunernas självbestämmande värnas. Kommunal
            vetorätt mot utvinning av fossil energi bör införas. Detta bör
            riksdagen ställa sig bakom och ge regeringen till känna.
          </p>
          <head xml:id="i-FTc6VCN3WsDTm9EhReTUUF" type="h3">
            6.4.2 Inför rätt för kommuner och regioner att införa trängselavgifter
          </head>
          <p xml:id="i-PDtT58WPiHkCJqCCQvpqrJ">
            Den intensiva privatbilismen i våra större städer är ett betydligt
            större hot mot miljön än biltrafik på landsbygden. Större städers
            miljö- och klimatpåverkan från transporter kan t.ex. åtgärdas
            med hjälp av trängselavgifter och stora satsningar på en förbättrad
            kollektivtrafik.
          </p>
          <p xml:id="i-GgcoDXVWemWMKV1qYvTgm7">
            Vänsterpartiet välkomnade införandet av trängselskatt i Göteborg
            2013 och ser behov av ytterligare åtgärder för att stärka trängselavgifter
            som styrmedel. En kommun kan i dag inte själv bestämma att införa
            trängselavgift. Vi anser att kommuner, landsting och regioner
            själva bör få avgöra om de vill införa trängselavgift samt hur
            intäkterna ska användas. De av riksdagen och staten redan ingångna
            besluten och avtalen gällande redan införda trängselskatter i
            Stockholm och Göteborg ska ej beröras av ny lagstiftning. Regeringen
            bör ges i uppdrag att återkomma med förslag på ny lagstiftning
            som ger kommuner, landsting och regioner möjlighet att själva
            besluta om införande av trängselavgifter och deras utformning.
            Detta bör riksdagen ställa sig bakom och ge regeringen till känna.
          </p>
          <head xml:id="i-QedkNySSRRtSv56yYpgy8C" type="h3">
            6.4.3 Miljöanpassa vägtrafiken och effektivisera samhällsplaneringen
          </head>
          <p xml:id="i-ykEtTpBBMQd4V4WdqBYz3">
            Sverige har en av Europas mest energislukande fordonsparker för
            persontransporter med höga koldioxidutsläpp som följd. Vänsterpartiet
            föreslår en rad åtgärder för att vända trenden med höga utsläpp
            från vägtrafiken, både för att minska transporter på väg och flytta
            över kommunikationer till mer hållbara transportslag som kollektivtrafik,
            cykel och gång, men även åtgärder som är kopplade till att miljöanpassa
            själva vägtrafiken. Våra förslag presenteras i riksdagsmotionerna
            Transportsnål samhällsplanering (2016/17:1986) och Miljöanpassad
            vägtrafik (2017/18:2335).
          </p>
          <head xml:id="i-6B5EALzidUMoMTyt4fRnrP" type="h3">
            6.4.4 Samhällsnytta före avreglering av järnväg och kollektivtrafik
          </head>
          <p xml:id="i-YVJycPfmqNtPC2XPJiEe6p">
            För att uppnå ett ekologiskt hållbart transportsystem måste andelen
            resor med kollektivtrafik öka. För att nå våra klimatmål krävs
            dessutom en utveckling mot ett mer transporteffektivt samhälle.
            Enligt Trafikverkets bedömning i Kapacitetsutredningen (2012)
            innebär detta minskad biltrafik, samtidigt som kollektivtrafiken
            och resandet med cykel fördubblas till 2030. Utsläppen av växthusgaser
            från inrikes transporter fortsätter att minska något men i alltför
            låg takt för att vi ska uppnå Sveriges etappmål om att senast
            till år 2030 minska utsläppen från inrikes trafik exklusive luftfart
            med minst 70 procent jämfört med år 2010 (Trafikanalys, Uppföljning
            av de transportpolitiska målen, Rapport 2017:7). Ett ökat resande
            med kollektiva färdmedel kräver en utbyggd, tillgänglig, prisvärd
            och väl fungerande kollektivtrafik i ett sammanhållet system.
          </p>
          <p xml:id="i-D6ZRsUbpium8fwaUtX362Y">
            Inom både järnväg och regional kollektivtrafik har tidigare sammanhållna
            system styckats upp. På järnvägssidan har SJ:s ensamrätt att trafikera
            stambanorna tagits bort och de senaste decennierna har präglats
            av stegrande marknadsanpassning, bolagisering och privatisering
            inom järnvägssystemet. Inom den lokala och regionala lokaltrafiken
            har privata operatörer obegränsad tillgång till trafikering av
            vilka rutter som helst. Fokus har legat på företags rätt att etablera
            sig på marknaden, inte på att skapa en prisvärd och välfungerande
            infrastruktur för järnvägen. Vänsterpartiet utgår i stället från
            individens frihet att få tillgång till ett sammanhållet tillgängligt
            system med god överblickbarhet och där det är lätt och smidigt
            att byta mellan linjer och få information från en och samma källa.
            Järnväg och regional kollektivtrafik är klimatsmarta gemensamma
            nyttigheter som kräver stabilitet och pålitlighet för att vara
            effektiva och resenärstillvända. I riksdagsmotionen Sammanhållen
            järnvägs- och kollektivtrafik (2017/18:1142) föreslår Vänsterpartiet
            en rad åtgärder för en sådan inriktning.
          </p>
          <head xml:id="i-Xjk1LSD11xdhHkZGRVCF7Q" type="h3">
            6.4.5 Minska köttkonsumtionen
          </head>
          <p xml:id="i-BPnU2viWCcXkLQVirZ4o4Y">
            Köttkonsumtionen i Sverige har ökat med över 40 procent sedan
            1990 och står nu för en betydande del av de svenska växthusgasutsläppen.
            Genomsnittssvensken äter ungefär dubbelt så mycket kött som det
            globala genomsnittet, där särskilt det importerade köttet har
            ökat kraftigt i Sverige. Utsläppen som orsakas av varje svensks
            matkonsumtion uppgår till omkring 1,8 ton koldioxidekvivalenter,
            där den absolut största delen kommer från animalier. Växthusgasutsläppen
            från matproduktion kommer i huvudsak från odling och djurhållning.
            I kött- och mjölkproduktionen kommer utsläppen från metan från
            idisslande djurs magar samt från lustgas och metan från gödselhanteringen
            samt från utsläppen som skapas vid foderproduktionen.
          </p>
          <p xml:id="i-Uvixk9MmSrNHpWXgW5gnpi">
            Animalier, nötkött i synnerhet, orsakar höga utsläpp jämfört
            med vegetabilier. Skälet är att det krävs flera kilo foder för
            att producera ett kilo kött, samt att uppfödningen i sig själv
            orsakar stora utsläpp av växthusgaser. Av samma skäl är också
            kött och mjölk mer markkrävande än vegetabilier. Köttproduktion
            kan bedrivas på många olika sätt, där vissa metoder är avsevärt
            mer resurssnåla än andra. Förutom en generell minskning av köttkonsumtionen
            är det viktigt att stimulera metoder som belastar miljön så lite
            som möjligt, minskar importen och tar största möjliga hänsyn till
            djurens rätt till ett naturligt beteende i enlighet med djurskyddslagen.
          </p>
          <p xml:id="i-PXyLH92CkrbB684MKMR2sj">
            Då jordbruksmark är en knapp resurs på global nivå finns anledning
            att producera mat som kräver mindre markyta. Detta behov kommer
            att växa då vi blir fler människor i världen och ökad efterfrågan
            på jordbruksmark riskerar att leda till tropisk avskogning.
          </p>
          <p xml:id="i-CULqaeEc7C7WZ3RrMjNUwC">
            Vänsterpartiet föreslår ett antal åtgärder för att minska köttkonsumtionen
            och klimatpåverkan från hela livsmedelskedjan i motionen Minskad
            köttkonsumtion (2017/18:2338).
          </p>
          <head xml:id="i-CeufcKQH4Utf2yQLpN8v3c" type="h3">
            6.4.6 Inför en statlig investeringsbudget
          </head>
          <p xml:id="i-HDs9uXpBqdtxpMwj6mGJ5v">
            De låga investeringarna är ett stort samhällsproblem. Tunga internationella
            aktörer som OECD och IMF uppmanar Sverige att öka sina offentliga
            investeringar. Brister i t.ex. infrastrukturen försvårar ett hållbart
            resande till och från arbetet och försämrar även arbetsmarknadens
            funktionssätt. Förseningarna i godstrafiken drabbar också företagen
            och hämmar ekonomisk utveckling. Detta ökar risken för att många
            företag väljer bort järnvägen till förmån för vägtransporter vilket
            ökar klimatbelastningen från godstrafiken. På samma sätt ökar
            klimatbelastningen när resenärer väljer flyg eller bil framför
            järnväg eller kollektivtrafik för att alternativen saknas eller
            för att de brister i funktion eller biljettpris.
          </p>
          <p xml:id="i-CG4zVymv1QfNwgqWQA67ph">
            I tankesmedjan Arena Idés rapport ”En dyrbar väg” (2017) framgår
            att infrastrukturinvesteringarna i dag är hälften så stora som
            för ett halvt sekel sedan och att den största delen gått till
            vägar. Vid mitten av 1960-talet låg investeringarna i infrastruktur
            på ungefär 2 procent av BNP, i dag ligger dessa på en nivå av
            1 procent av BNP. Dessutom har merparten av investeringarna gått
            till vägar, och en mindre del till järnväg. Detta är ytterst bekymmersamt
            när nästan en tredjedel av Sveriges utsläpp kommer från inrikestransporter
            och investeringsbehoven i hållbar infrastruktur som järnväg, kollektivtrafik
            och cykel är mycket stora för att möta klimatutmaningen. Därutöver
            skulle kraftigt ökade investeringar i dessa trafikslag generera
            en ökad sysselsättning.
          </p>
          <p xml:id="i-8sR9Fy2Y26GvBVBAr1YQyq">
            Vänsterpartiet menar att staten, i likhet med vad som är fallet
            i kommuner och företag, bör införa en investeringsbudget. Förslaget
            skulle möjliggöra att staten i högre utsträckning skulle kunna
            fördela investeringskostnaderna över hela investeringens livslängd.
            Detta skulle förbättra regeringens och riksdagens beslutsunderlag
            beträffande avvägningar mellan långsiktiga strategiska klimatinvesteringar
            och mer kortsiktiga reformförslag. Vi menar att budgetlagen bör
            ändras så att lånefinansiering kan utgöra huvudprincip.
          </p>
          <head xml:id="i-NyCKp2FCEeH2RATzCTQALh" type="h3">
            6.4.7 Öka de hållbara investeringarna med en statlig grön investeringsbank
          </head>
          <p xml:id="i-2cTTmB7NBxKqwBA9RGhc2a">
            Sverige har ett stort behov av ökade investeringar för en grön
            omställning. Det statliga ägandet behöver samtidigt utökas och
            utvecklas för att vi demokratiskt ska kunna styra samhällsutvecklingen
            i en hållbar riktning. Det behövs en statligt grön investeringsbank
            för att öka investeringar i hållbara lösningar där marknadens
            kortsiktiga vinstinriktning inte förmår täcka de långsiktiga behoven.
            Vi menar att det är fullt möjligt att kombinera dessa investeringar
            med god avkastning. Storbritannien har infört en grön investeringsbank.
            Den har på kort tid mobiliserat stora investeringsbelopp främst
            i de tre huvudområdena: havsbaserad vindkraft, energieffektivisering
            och avfallshantering. En statlig investeringsbank i Sverige skulle
            med egna medel och genom att mobilisera offentligt och privat
            kapital kunna leda utvecklingen mot fler investeringar i t.ex.
            klimatsmart infrastruktur, förnybar energi, klimatanpassning och
            annat som bidrar till omställningen. En statlig grön investeringsbank
            kan också fylla det tomrum på tillväxtkapital som många små och
            medelstora svenska miljöteknikföretag i dag upplever när de vill
            växa. En grön investeringsbank bör bl.a. ha till uppgift att på
            affärsmässiga grunder utveckla dessa svenska miljöteknikföretag
            genom lånefinansiering. Regeringen aviserade i budgetpropositionen
            för 2016 att man skulle se över möjligheterna att inrätta ett
            sådant lånegarantiinstrument i syfte att förbättra förutsättningarna
            för gröna investeringar med den brittiska gröna investeringsbanken
            Green Investment Bank (GIB) som förebild. Det är därför angeläget
            att detta arbete kommer framåt.
          </p>
          <head xml:id="i-2b8wFUkhxb3df3SZk2Keb6" type="h3">
            6.4.8 Fasa ut miljöskadliga subventioner
          </head>
          <p xml:id="i-Au1DYFmrNxLyNFVinKhZt4">
            De potentiellt miljöskadliga subventionerna i Sverige uppskattas
            till ett belopp av ungefär 60 miljarder i Naturvårdsverkets uppdaterade
            kartläggning 2017. Utfasning av miljöskadliga subventioner har
            diskuterats i flera internationella processer, bl.a. inom EU,
            OECD och G20. Enligt EU-kommissionens ”Färdplan för ett resurseffektivt
            Europa” (2011) ska miljöfarliga subventioner fasas ut till 2020.
          </p>
          <p xml:id="i-7h1fWZrrhZ82rG1nV9scE9">
            Enligt OECD kan en subvention definieras som miljöskadlig om
            den uppmuntrar till att mer miljömässig skada sker än vad som
            varit fallet utan subventionen. I Sverige är det framför allt
            tre sektorer som har potentiellt miljöfarliga subventioner: transport-,
            energi- och jordbrukssektorn. Flera av subventionerna har införts
            för att uppfylla andra politiska syften som t.ex. regional- eller
            arbetsmarknadspolitisk hänsyn. I riksdagsmotionen Biologisk mångfald
            (2017/18:1149) föreslår Vänsterpartiet att en handlingsplan tas
            fram för att väga de olika syftena mot varandra och för att fasa
            ut de miljöskadliga subventionerna.
          </p>
          <head xml:id="i-7V6g9vkU8NMtoZR9tUUMwL" type="h3">
            6.4.9 Utred koldioxidransonering
          </head>
          <p xml:id="i-FdiuwGoJNCpKhVLTZHv6mn">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-2JNQEPLLhNpY2tSWTJtJxe">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag för bl.a. hur det påverkar andra styrmedel och
            de offentliga investeringarna för att minska utsläppen av koldioxid.
            En utredning bör tillsättas för att belysa effekterna av att införa
            koldioxidransonering i Sverige. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-UxajyAvvu5MR9K9tCDxv5q">
              Jonas Sjöstedt (V)
            </item>
            <item xml:id="i-X2H5K31jr2wfxL5aPw7me5">
              Maj Karlsson (V)
            </item>
            <item xml:id="i-RHBragdFSV9CQfwqQAoGQn">
              Karin Rågsjö (V)
            </item>
            <item xml:id="i-7Pd9VK5sgQxys4uDgTWVBq">
              Linda Snecker (V)
            </item>
            <item xml:id="i-2R5SyaxvYPdcte4a1sedpq">
              Mia Sydow Mölleby (V)
            </item>
            <item xml:id="i-GtLR7dQ61mZGXgwcuygVH3">
              Jens Holm (V)
            </item>
          </list>
        </div>
      </div>
    </body>
  </text>
</TEI>
