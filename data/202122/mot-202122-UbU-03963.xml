<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UbU-03963">
  <teiHeader>
    <fileDesc>
      <titleStmt>
        <title>Liberal feministisk politik för lika rättigheter och möjligheter</title>
        <author corresp="i-Kn2C4HPwWcqbEgtUtWTc5F">av Roger Haddad m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3963 av Roger Haddad m.fl. (L)</title>
          <idno type="rdwebb">H9023963</idno>
          <rs type="number">3963</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H9023963/text</ref>
          <ref type="dokument_url_html">http://data.riksdagen.se/dokument/H9023963</ref>
          <ref type="dokumentstatus_url_xml">http://data.riksdagen.se/dokumentstatus/H9023963</ref>
          <ref type="docx">http://data.riksdagen.se/fil/9AAECA84-B91C-4869-B492-7A72453B8ED8</ref>
          <ref type="pdf">http://data.riksdagen.se/fil/9A6886FC-38C7-4684-95C9-058F5B8E08C0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Kn2C4HPwWcqbEgtUtWTc5F</idno>
            <name>Roger Haddad</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-L1n9B3HMMa1BFpMjixTVue</idno>
            <name>Malin Danielsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Pm7axiA8n4SY8W6RVqWR7U" type="signed"/>
        <correspContext corresp="i-Pm7axiA8n4SY8W6RVqWR7U">
          <note type="signatory" corresp="i-Kn2C4HPwWcqbEgtUtWTc5F"/>
          <note type="signatory" corresp="i-L1n9B3HMMa1BFpMjixTVue"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction type="submitted" xml:id="i-MA5dfLS7LV6Q2dTh6y5K8E">
          <date when="2021-10-05"/>
          <time when="15:12:20"/>
        </correspAction>
        <correspAction type="reviewed" xml:id="i-TCShvRQ9ApPRPekhTBBwXH">
          <date when="2021-10-05"/>
          <time when="18:57:03"/>
        </correspAction>
        <correspAction type="referred" xml:id="i-XQyfjWRwGP9M8HXrTrWdGi">
          <date when="2021-10-14"/>
        </correspAction>
        <correspAction type="assigned" xml:id="i-D4AK1Gyh3RNpcNXXzxnAny">
          <date when="2022-11-01"/>
          <time when="16:20:34"/>
        </correspAction>
        <correspContext corresp="i-D4AK1Gyh3RNpcNXXzxnAny">
          <ref type="assignedTo">Utbildningsutskottet</ref>
        </correspContext>
        <correspAction type="behandlas_i" xml:id="i-La48apbqLoUbXnnobm4edo"/>
        <correspContext corresp="i-La48apbqLoUbXnnobm4edo">
          <ref type="uppgift">2021/22:UU1</ref>
          <ref type="ref_dok_id">H901UU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU1</ref>
          <ref type="ref_dok_titel">Utgiftsområde 5 Internationell samverkan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Kxdp31EwUAo8gQ5m86oEy3"/>
        <correspContext corresp="i-Kxdp31EwUAo8gQ5m86oEy3">
          <ref type="uppgift">2021/22:UbU13</ref>
          <ref type="ref_dok_id">H901UbU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU13</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2jEAopE885gyuadQvaFNCJ"/>
        <correspContext corresp="i-2jEAopE885gyuadQvaFNCJ">
          <ref type="uppgift">2021/22:FiU26</ref>
          <ref type="ref_dok_id">H901FiU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU26</ref>
          <ref type="ref_dok_titel">Kommunala frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Nr3pzaQ6JAwNmeX6srn7HG"/>
        <correspContext corresp="i-Nr3pzaQ6JAwNmeX6srn7HG">
          <ref type="uppgift">2021/22:AU8</ref>
          <ref type="ref_dok_id">H901AU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">AU8</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-BijqcMpWi5vfEcaWBhUZhP"/>
        <correspContext corresp="i-BijqcMpWi5vfEcaWBhUZhP">
          <ref type="uppgift">2021/22:UbU15</ref>
          <ref type="ref_dok_id">H901UbU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU15</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CvgZGYESautN7627srDgPu"/>
        <correspContext corresp="i-CvgZGYESautN7627srDgPu">
          <ref type="uppgift">2021/22:JuU25</ref>
          <ref type="ref_dok_id">H901JuU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU25</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HedZ97rmKjzpPfPPrv2ubo"/>
        <correspContext corresp="i-HedZ97rmKjzpPfPPrv2ubo">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TPYLVHapTKjuAqkmmdgNJn"/>
        <correspContext corresp="i-TPYLVHapTKjuAqkmmdgNJn">
          <ref type="uppgift">2021/22:UU6</ref>
          <ref type="ref_dok_id">H901UU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PrHxqyNcagKAULaFNpkNz1"/>
        <correspContext corresp="i-PrHxqyNcagKAULaFNpkNz1">
          <ref type="uppgift">2021/22:SfU18</ref>
          <ref type="ref_dok_id">H901SfU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU18</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SyFg7jcAXrf822N1zni4Ls"/>
        <correspContext corresp="i-SyFg7jcAXrf822N1zni4Ls">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:3963 av Roger Haddad m.fl. (L) Liberal feministisk politik för lika rättigheter och möjligheter</div>
      </div>
      <div type="motBody">
        <div type="motProposal" subtype="förslag">
          <head xml:id="i-6eAxRxKpKH6rpvgQCkbEpf">
            Förslag till riksdagsbeslut
          </head>
          <list style="ol">
            <item xml:id="i-D56PZfdXmd2gWDNyhwRVVW">
              Riksdagen ställer sig bakom det som anförs i motionen om att
              jämställdhetsintegrering bör vara den bärande strategin i jämställdhetspolitiken
              och tillkännager detta för regeringen.
            </item>
            <item xml:id="i-Y94LP2Qu4Q5WGz1tpLpd9">
              Riksdagen ställer sig bakom det som anförs i motionen om lönerna
              i kvinnodominerade akademikeryrken och tillkännager detta för
              regeringen.
            </item>
            <item xml:id="i-G9xvYwp2ttxBBAhP2A4Vzq">
              Riksdagen ställer sig bakom det som anförs i motionen om kommuners
              och regioners ansvar för att pressa tillbaka det ofrivilliga deltidsarbetet
              och tillkännager detta för regeringen.
            </item>
            <item xml:id="i-5fKt2Ciaqeys4NSArSjh9m">
              Riksdagen ställer sig bakom det som anförs i motionen om vikten
              av företagarperspektiv i jämställdhetspolitiken och tillkännager
              detta för regeringen.
            </item>
            <item xml:id="i-DhHSw3dAx7hZEJfTUpNXeN">
              Riksdagen ställer sig bakom det som anförs i motionen om privata
              vinstdrivande välfärdsföretag och tillkännager detta för regeringen.
            </item>
            <item xml:id="i-KAdHGLgZB7fFMpe3uL6eD">
              Riksdagen ställer sig bakom det som anförs i motionen om att
              stärka kvinnors ägande och tillkännager detta för regeringen.
            </item>
            <item xml:id="i-WjTTUbk4ThfpcTd38F9mWZ">
              Riksdagen ställer sig bakom det som anförs i motionen om att
              svensk skola behöver ett jämställdhetslyft för att motverka skillnaden
              i skolresultat mellan pojkar och flickor och tillkännager detta
              för regeringen.
            </item>
            <item xml:id="i-XnbqqNvpkDnqNVrzQPEzak">
              Riksdagen ställer sig bakom det som anförs i motionen om vikten
              av att motverka sexuella övergrepp och sexuella trakasserier i
              skolmiljön och tillkännager detta för regeringen.
            </item>
            <item xml:id="i-3XvBXiB63BsWy8XpgM6q5G">
              Riksdagen ställer sig bakom det som anförs i motionen om att
              ungas studie- och framtidsval inte ska begränsas av omvärldens
              könsrollsföreställningar och tillkännager detta för regeringen.
            </item>
            <item xml:id="i-JZ89q4YqNJSfc2G9XWrFbv">
              Riksdagen ställer sig bakom det som anförs i motionen om att
              ett jämställdhetsarbete som inkluderar frågor som rör hedersrelaterat
              våld och förtryck ska genomsyra förskoleverksamheten och tillkännager
              detta för regeringen.
            </item>
            <item xml:id="i-WUM4UDihXpwd3vXhweixsS">
              Riksdagen ställer sig bakom det som anförs i motionen om jämställdhetsperspektiv
              inom hälso- och sjukvården och tillkännager detta för regeringen.
            </item>
            <item xml:id="i-7zmv2XwFQ8qLFRcn4HX8dV">
              Riksdagen ställer sig bakom det som anförs i motionen om att
              de regionala skillnaderna i kvaliteten i kvinnospecifik vård är
              en central jämställdhetsfråga och tillkännager detta för regeringen.
            </item>
            <item xml:id="i-N7jWg9qmCvTKrZJFHscLt3">
              Riksdagen ställer sig bakom det som anförs i motionen om svensk
              abortlagstiftning och rätten till självbestämmande över den egna
              kroppen och tillkännager detta för regeringen.
            </item>
            <item xml:id="i-FrhhcktcyqPWzE3QeUp58T">
              Riksdagen ställer sig bakom det som anförs i motionen om internationellt
              arbete för rätten till abort och tillkännager detta för regeringen.
            </item>
            <item xml:id="i-Mt93A5QeLRffETeHDswFNx">
              Riksdagen ställer sig bakom det som anförs i motionen om en bred
              översyn av de ekonomiska stödformerna för föräldrar som lever
              isär, däribland underhållsstödet, och tillkännager detta för regeringen.
            </item>
            <item xml:id="i-ARJ1devAaYL9dDq5GHgWcG">
              Riksdagen ställer sig bakom det som anförs i motionen om 90 dagars
              öronmärkt föräldrapenning för vardera föräldern, även för föräldrapenning
              på grundnivå, och tillkännager detta för regeringen.
            </item>
            <item xml:id="i-XapQFRbbmKy1wMREaPstfe">
              Riksdagen ställer sig bakom det som anförs i motionen om Kriminalvårdens
              arbete för likvärdig kriminalvård för kvinnor och män samt Kriminalvårdens
              uppdrag att tillgodose även kvinnors individuella behov och underlätta
              deras anpassning i samhället, och detta tillkännager riksdagen
              för regeringen.
            </item>
            <item xml:id="i-LiL7f2Evz7CdpLbQkSVAcb">
              Riksdagen ställer sig bakom det som anförs i motionen om att
              Sveriges politik för mänskliga rättigheter ska prioritera kvinnors
              och flickors friheter, rättigheter och möjligheter och tillkännager
              detta för regeringen.
            </item>
            <item xml:id="i-McGbo9ssmFco12GX1Cr1tS">
              Riksdagen ställer sig bakom det som anförs i motionen om att
              svensk biståndspolitik i högre utsträckning bör genomsyras av
              ett jämställdhetsperspektiv och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-E9GvJrLBg19vEGxNQMK9Y7">
            Motivering
          </head>
          <p xml:id="i-NzDfS5ornFPsDL9kdmioZG">
            Det är ingen slump att de första feministerna var liberaler.
            Individen är liberalismens utgångspunkt och samhällets minsta
            beståndsdel. Vårt huvuduppdrag är att försvara de rättigheter
            som varje människa, oavsett bakgrund, könsidentitet eller ålder,
            har och se till att diskriminering motarbetas. Varje människa
            är unik och ska ha möjligheten att utvecklas efter sina egna drömmar
            och färdigheter. Härskande könsnormer och regler som hindrar individen
            från att tillvarata sina rättigheter och leva efter sin egen vilja
            måste bekämpas. Därför är de feministiska frågorna fortsatt grundläggande
            för liberaler, och därför efterfrågar vi en ambitionshöjning i
            jämställdhetsarbetet.
          </p>
          <p xml:id="i-FvCfUVquSVud83khGjaxAD">
            Sverige år 2021 är fortfarande inget jämställt samhälle. För
            de kvinnor och män och flickor och pojkar som varje dag påverkas
            av den orättvisa som detta innebär är det ingen hjälp att orättvisan
            förut var än större.
          </p>
          <p xml:id="i-CPFfBnnVRffMZCC3Uu4BNu">
            Fortfarande är en kvinnas genomsnittliga livsarbetsinkomst mer
            än tre miljoner kronor lägre än en mans. Fortfarande tas bara
            en dryg fjärdedel av föräldraledigheten ut av män. Fortfarande
            är normen att det är kvinnan som går ner i deltid om det behövs
            för att klara vardagen som småbarnsförälder. Fortfarande släpar
            pojkars skolresultat efter flickors, med de följder som detta
            får för deras framtida möjligheter i livet. För de som varje dag
            lever i ofrihet på grund av omgivningens hederstänkande är jämställdhet
            fort­farande bara ett tomt ord.
          </p>
          <p xml:id="i-E4E2Pdm9K2MZ4aHy85QXY2">
            Det vore ett allvarligt misstag att tro att utvecklingen per
            automatik kommer att gå åt rätt håll. De värderingar som ligger
            till grund för ett jämställt samhälle måste hela tiden försvaras,
            förklaras och vinnas för nya generationer.
          </p>
          <p xml:id="i-TYFy9qCxiYpQihkbpFGi5s">
            I dag ifrågasätts tidigare vunna segrar, och det läggs förslag
            om att begränsa abort­rätten och om att minska kvinnors ekonomiska
            självständighet genom återinförd sam­beskattning. Feministiska
            debattörer och opinionsbildare möts av nätets förlöjliganden,
            hån och hot. I miljöer där patriarkala traditioner och hederstänkande
            är starkt får kvinnor och flickor sin frihet beskuren både av
            den egna familjen och släkten och av moralpoli­serna i det offentliga
            rummet.
          </p>
          <p xml:id="i-BmJCcaMPNYdyNDzKteYS8J">
            Som liberala feminister vill vi fortsätta att ändra och reformera
            för att komma ännu längre. Det liberala jämställdhetsuppdraget
            handlar om att den enskilda människans frihet, rättigheter, ansvar
            och skyldigheter inte ska begränsas av kön eller föreställningar
            om kön. Det handlar om att frigöra individen genom att bekämpa
            den bristande jämställd­heten och de värderingar som ligger bakom.
          </p>
          <p xml:id="i-PA1yzNVeBZQ43e8ViAj4Ln">
            Även om Sverige har kommit långt jämfört med andra länder finns
            det starka tradi­tioner och strukturer som begränsar individens
            frihet och möjlighet att delta fullt ut i samhället. Insikten
            om att denna ofrihet särskilt drabbar kvinnor och att dessa makt­strukturer
            måste brytas gör Liberalerna till ett feministiskt parti.
          </p>
          <head type="h2" xml:id="i-7JU5TQyEpCBHGeo6SB2NNw">
            Vår utgångspunkt: jämställdhetsintegrering
          </head>
          <p xml:id="i-BJGtFP1btmLzK4dDs8cNd8">
            Jämställdhet är ingen specialfråga utan en aspekt som ska finnas
            med på ett självklart sätt i alla verksamheter. Detta synsätt
            kallas ofta för jämställdhetsintegrering. Jämställd­hetsintegrering
            innebär att ett jämställdhetsperspektiv ska integreras i allt
            beslutfattande, på alla nivåer och i alla steg av processen, av
            de aktörer som normalt sett deltar i besluts­fattandet.
          </p>
          <p xml:id="i-Sm6Yh36RCybCjcu4ZMbR3Y">
            Jämställdhetsintegrering motverkar att jämställdhetsarbetet bedrivs
            i skymundan eller vid sidan av annan verksamhet. Jämställdhetsarbetet
            blir i stället en del i det ordi­narie arbetet och det ska utföras
            av medarbetarna i organisationen och inte av speciellt utsedda
            eller speciellt anställda personer. Inom offentligt finansierad
            verksamhet hand­lar det bland annat om att kvalitetssäkra vård,
            omsorg och utbildning utifrån jämställd­hetsperspektiv, så att
            kvinnor och män får lika tillgång till resurser och service.
          </p>
          <p xml:id="i-4uKsCLxMJSV4vcFqmpoQED">
            I Sverige har jämställdhetsintegrering varit den övergripande
            strategin för jämställd­hetspolitiken sedan den antogs i och med
            propositionen ”Delad makt – delat ansvar”, som togs fram av den
            dåvarande liberale partiledaren och jämställdhetsministern Bengt
            Westerberg. Under den senaste perioden då Liberalerna i regeringsställning
            ansvarade för jämställdhetspolitiken gjordes större satsningar
            på jämställdhetsintegrering i offent­lig verksamhet än under någon
            tidigare regering.
          </p>
          <head type="h2" xml:id="i-8LxY5EVDFaRG4AVwmETeA9">
            Ekonomisk självständighet är grunden för individuell frihet
          </head>
          <p xml:id="i-JVFXCpJqc1Tj2twAg7Wp2j">
            Skillnaden i förvärvsinkomst mellan en genomsnittlig kvinna och
            en genomsnittlig man är påtaglig i samtliga åldersgrupper. Dessa
            skillnader beror bland annat på en könssegre­gerad arbetsmarknad,
            där lönerna är lägre i många kvinnodominerade yrken, och på att
            kvinnor arbetar deltid i betydligt större utsträckning än män.
            Den ekonomiska ojämställd­heten under arbetslivet återspeglas
            även i att kvinnor har väsentligt lägre genomsnitts­pension än
            män.
          </p>
          <p xml:id="i-VwzjsbaCaQY3YV5BNrwkuq">
            Som ett liberalt parti som tror på individuell lönesättning och
            som står bakom den svenska partsmodellen har vi inga synpunkter
            på vilka löner som specifika yrken har. Det är dock ett stort
            samhällsproblem att kvinnodominerade yrken systematiskt värderas
            lägre än mansdominerade yrken. Målbilden ska vara tydlig: att
            härskande könsnormer som skapar manligt och kvinnligt dominerade
            sfärer, såväl privat som inom arbetslivet, ska raderas ut. Men
            innan vi uppnått ett jämställt samhälle, där kvinnor och män åter­finns
            representerade i alla yrken, måste vi också se till att yrken
            inom det offentliga har rättvisa löner baserade på ansvar, kompetens
            som krävs och det värde som varje indivi­duell arbetare tillför
            – inte på de anställdas könsidentitet.
          </p>
          <p xml:id="i-MimCowCQ6iaA3C4k3YFKim">
            Inom den offentliga sektorn har lönerna för många kvinnodominerade
            akademiker­yrken släpat efter. Utbildningspremien är låg i många
            yrken där flest kvinnor arbetar, att jämföra med de relativt höga
            löner som råder i många mansdominerade yrkesgrupper där kraven
            på utbildningsnivå är lägre. Liberalerna vill bryta detta mönster.
            Vår politik för karriärtjänster för lärare och specialistsjuksköterskor
            innebär att fler skickliga med­arbetare i kvinnodominerade akademikeryrken
            får högre lön.
          </p>
          <p xml:id="i-DRjGzN7Kv8atTfKxzhsidR">
            Vi säger nej till vänsterns förslag om att stoppa privata alternativ
            i välfärden. Ett stopp skulle slå hårt mot företagare och anställda
            i den kvinnodominerade välfärds­sektorn. I dessa företag finns
            dessutom särskilt många kvinnliga ledare och chefer.
          </p>
          <p xml:id="i-8RDrzdXWuFBZT9dbRGjRw">
            Vår vision är inte ett samhälle där alla tjänar lika. Vi vill
            istället se lönespridning där både män och kvinnor får en bra
            löneutveckling genom hela sitt arbetsliv. Den som är duktig och
            erfaren måste kunna tjäna mer än en nyanställd nybörjare. Lönen
            måste i större grad formas på en fri marknad baserat på de värden
            som varje arbetstagare skapar för sin arbetsgivare.
          </p>
          <p xml:id="i-9NyTVuScuPDHt6RxUohwym">
            Diskrimineringslagstiftningen måste fungera. Vi accepterar aldrig
            att någon får lägre lön på grund av sin könsidentitet, härkomst
            eller sexuella läggning.
          </p>
          <p xml:id="i-WQhRHi1k83Jb9Paz2m8xhs">
            År 2009 infördes Sveriges första sammanhållna diskrimineringslag.
            Lagen syftar till att motverka diskriminering och främja lika
            rättigheter och möjligheter oavsett kön, könsöverskridande identitet
            eller uttryck, etnisk tillhörighet, religion eller annan tros­uppfattning,
            funktionsnedsättning, sexuell läggning eller ålder. Lagen har
            därefter för­tydligats och bestämmelserna om aktiva åtgärder har
            blivit mer enhetliga.
          </p>
          <p xml:id="i-Na5sGy1SfdGEu9SGJgDZV8">
            Den nuvarande diskrimineringslagen har nu funnits i drygt tio
            år. Det finns därför skäl att göra en utvärdering för att undersöka
            om lagen är ändamålsenligt utformad eller om det finns skäl att
            göra förändringar för att stärka den enskildes möjligheter att
            hävda sin rätt. En sådan översyn kan också inkludera den nuvarande
            modellen med en statlig diskrimineringsombudsman i kombination
            med statsstödda fristående antidiskriminer­ingsbyråer. Vårt formella
            yrkande om detta återfinns i Liberalernas motion om integra­tionspolitik,
            varför det inte upprepas här.
          </p>
          <head type="h2" xml:id="i-E8b83P6a1caAECwFNAVUAT">
            Pressa tillbaka den ofrivilliga deltiden
          </head>
          <p xml:id="i-EBMU2P5NjJgUqqN5Cwmr2u">
            Andelen kvinnor som arbetar heltid har successivt ökat på senare
            år. Bakom denna positiva utveckling ligger bland annat jobbskatteavdraget,
            som är utformat så att det i de flesta yrken blir särskilt lönsamt
            att gå upp från deltid till heltid, samt en väl utbyggd barnomsorg
            som möjliggör för småbarnsföräldrar att arbeta. Denna utveckling
            till trots återstår mycket stora skillnader mellan kvinnors och
            mäns arbetskraftsdeltagande.
          </p>
          <p xml:id="i-4x2akaEdqX8Qbke2HBoAA6">
            Att arbeta deltid kan vara ett frivilligt beslut för att möjliggöra
            mer tid till annat. Men så ser inte verkligheten ut i många fall;
            i alldeles för många fall är deltidsarbete ett ofrivilligt val
            som främst drabbar kvinnor. Den ofrivilliga deltiden påverkar
            framförallt kvinnors löner och pensioner och är ett centralt jämställdhetsproblem.
          </p>
          <p xml:id="i-DduT12EDTnQ2Y3R5r9qwJY">
            Det allra viktigaste skälet till deltidsarbete är enligt SCB:s
            arbetskraftsundersök­ningar att det saknas lämpligt heltidsarbete.
            Över 125 000 kvinnor skulle vilja arbeta heltid men kan inte.
            Även för män är den viktigaste orsaken till deltid att det saknas
            ett lämpligt heltidsarbete, men eftersom andelen deltidsarbetande
            män är så låg blir antalet män som berörs mycket lägre. Att motverka
            den ofrivilliga deltiden i offentlig sektor är en central jämställdhetsfråga.
          </p>
          <p xml:id="i-NXoYLKNKYDjssWccCg5n9d">
            Kommuner och regioner har en nyckelroll för att minska den ofrivilliga
            deltiden, eftersom en stor del av antalet deltidsarbeten finns
            i kvinnodominerade yrken i den kommun- och regionfinansierade
            sektorn. Insatser för att pressa tillbaka den ofrivilliga deltiden
            i kommuner och regioner görs redan på många håll, men mer behövs.
          </p>
          <p xml:id="i-EyyEBn2Ji7Hyek14NxRff9">
            Det finns stora skillnader mellan kommunerna när det gäller andelen
            heltidstjänster. Det visar att det i mångt och mycket är en organisationsfråga
            och att det gäller att på lokal nivå bryta med de invanda mönster
            som upprätthåller ofrivillig deltid.
          </p>
          <p xml:id="i-MiVdyEFWqGTHBwyzDHJq5P">
            Vi tror inte att heltid kan lagstiftas fram med tvång, ens för
            stora arbetsgivare som kommuner och regioner. Det är inte alltid
            möjligt att åstadkomma tjänster som möjlig­gör heltid, särskilt
            inte i specialiserade yrken eller i små verksamheter. Men de mycket
            stora skillnaderna mellan kommunerna visar att detta inte är hela
            förklaringen. I stället handlar det om kommunernas personalpolitik
            och vilja att åstadkomma förändring.
          </p>
          <p xml:id="i-6ebK1WCiAqi3fBtUivvYFM">
            Heltidsarbete bör vara normen i kommuner och regioner. Sedan
            2018 har alla kommuner och regioner lokala handlingsplaner för
            ökat heltidsarbete. Trots detta finns det fortfarande en stor
            andel medarbetare i kommuner och regioner som arbetar deltid,
            och kvinnor är överrepresenterade i denna grupp. För att normen
            om heltid ska för­verkligas krävs en grundläggande förändring
            av hur verksamheterna organiseras och bemannas. Kommuner och regioner
            runtom i landet – oavsett politiskt styre – har ett stort ansvar
            för att vidta åtgärder. Vi vill underlätta detta arbete genom
            att förstärka kommuners och regioners skyldigheter att kartlägga
            ofrivillig deltid.
          </p>
          <p xml:id="i-WKZENZKJ93ZCp2kNCaoavc">
            För det första bör det finnas ett krav på varje kommun och region
            att ta fram en handlingsplan för att motverka ofrivillig deltid.
            Med fördel kan detta integreras i de lönekartläggningar och jämställdhetsplaner
            som kommunerna och regionerna redan i dag är ålagda att genomföra.
          </p>
          <p xml:id="i-KS1YHw22WDPAaVQwiBe5qD">
            För det andra bör kommuner och regioner redovisa andelen deltider,
            och andelen ofrivilliga deltider, som en del av sin årsredovisning.
            Redovisningen ska vara uppdelad på män och kvinnor. Konkret förverkligas
            detta genom en ändring i lagen (1997:614) om kommunal redovisning
            så att andelen deltider och andelen ofrivilliga deltider blir
            en av de upplysningar som ska ingå i förvaltningsberättelsen under
            avsnittet om väsentliga personalförhållanden. Därmed synliggörs
            omfattningen av den ofrivilliga deltiden direkt i varje kommun
            och varje region, vilket blir viktiga fakta för både lokalpolitiker
            och invånare att granska och debattera.
          </p>
          <p xml:id="i-UbUb7uVpdoWaAuMitPDYax">
            Centralt för att pressa tillbaka den ofrivilliga deltiden i offentlig
            sektor är att regio­ner och kommuner erbjuder en arbetsmiljö som
            främjar heltidsarbete. I många kvinno­dominerade yrken är arbetsmiljön
            och arbetsbelastningen inte sällan illa anpassad till heltidsnormen;
            det kan exempelvis handla om arbetsplatser där tunga lyft ingår
            i rutin­mässiga arbetsuppgifter. Ett stort ansvar ligger på arbetsgivaren
            att organisera arbetet på ett sätt som möjliggör för fler att
            orka och vilja arbeta heltid.
          </p>
          <head type="h2" xml:id="i-STWXXLWN8WxT8TJdsKqwgh">
            Jämställda pensioner
          </head>
          <p xml:id="i-NTcsNyCysLZrSVaFFGqXwq">
            Skillnaden i livsinkomst påverkar kvinnors ekonomiska villkor
            och därmed kvinnors ekonomiska självständighet livet ut. Kvinnor
            har i genomsnitt väsentligt lägre pensioner än män – i genomsnitt
            har kvinnor en pension motsvarande 70 procent av männens. Det
            är i huvudsak kvinnor som drabbas av en tillvaro som fattigpensionärer.
          </p>
          <p xml:id="i-PQP2ESgrfYFrNRfszE7MaR">
            Det svenska pensionssystemet, som tillkommit med Liberalerna
            som pådrivande kraft, bygger på livsinkomstprincipen. Den levnadsstandard
            som en person får som pensionär ska bygga på den levnadsstandard
            som personen haft under sin tid i arbets­livet. Som pensionär
            får alla en lägre inkomst, men inkomstsänkningen är förutsägbar.
          </p>
          <p xml:id="i-FX6hDgnpQHa8hmNjAJnsPo">
            För många som skiljer sig efter ett längre äktenskap gäller inte
            detta. Makarna delar vid skilsmässa på värdet av bostaden, bohaget
            och banktillgodohavanden men inte på pensionsbesparingarna. Med
            undantag för privata pensionsförsäkringar delas inte pensionen
            vid skilsmässa, utan den är i stället särskilt undantagen från
            giftorättsgodset.
          </p>
          <p xml:id="i-UsKgA4DCBUp5TxWQkeqUF9">
            Liberalerna har länge arbetat för att en större del av pensionen
            ska ingå i giftorätts­godset och delas av båda parter vid en skilsmässa
            samt att en statlig utredning ska tillsättas i detta syfte inom
            ramen för pensionsöverenskommelsen. Detta arbete har lett fram
            till att Pensionsgruppen, där för närvarande sex riksdagspartier
            ingår, i december 2016 enades om en plan för det fortsatta arbetet
            med att minska skillnaderna mellan mäns och kvinnors pensioner.
            Handlingsplanen består av åtta delar där bland annat grundskyddet
            i pensionssystemet ska ses över och där överföring av premiepension
            mellan makar ska bli enklare. En av punkterna i handlingsplanen
            är också att göra ytterligare överväganden om möjligheten att
            dela pensionsrätt samt att årligen redovisa Pensionsgruppens arbete
            med jämställda pensioner.
          </p>
          <p xml:id="i-84eQVqR6EspnuJga9aLTra">
            Vi anser att detta arbete är viktigt för att stärka kvinnors
            ekonomiska självständig­het, även i pensionsåldern, även efter
            skilsmässa. Liberalernas grundsyn vad gäller inriktningen för
            det fortsatta arbetet är att en större del av pensionen ska ingå
            i gifto­rättsgodset vid bodelning genom skilsmässa. Särskild uppmärksamhet
            ska ägnas åt tjänstepensionen eftersom den för de flesta utgör
            en allt viktigare del av den samlade pensionen. Stor hänsyn ska
            tas till att tjänstepensionen normalt är följden av kollektiv­avtal
            mellan arbetsmarknadens parter.
          </p>
          <p xml:id="i-HkjEdNdECDm7fSxRy86nFR">
            Livsinkomstprincipen ska gälla också framgent, men de som är
            pensionärer i dag eller närmar sig pensionsåldern har haft sina
            yrkesverksamma år i ett samhälle där mäns och kvinnors förutsättningar
            inte har varit jämställda. Samtidigt är det också av största vikt
            att inte pensionssystemet cementerar ojämställda strukturer genom
            att i alltför hög grad fungera som en kompensator i efterhand.
          </p>
          <p xml:id="i-USXrAZzxCoeyciJbqMC85o">
            Ändrade regler om giftorättsgods leder inte i sig till offentligfinansiella
            effekter. Av respekt för den överenskommelse som slutits mellan
            partierna i Pensionsgruppen, och som innebär att denna fråga ska
            studeras tillsammans med andra frågor, avstår Libera­lerna likväl
            från att i denna motion lägga ett formellt yrkande. I stället
            avser Liberalerna att fortsätta att bevaka och driva frågan inom
            ramen för Pensionsgruppens arbete.
          </p>
          <head type="h2" xml:id="i-UjiZ9W9b8NuivmgZucSBW3">
            Kvinnors företagande
          </head>
          <p xml:id="i-C1hSKHrP4WhVWgrca5wVpQ">
            Liberalerna har tidigare påtalat att jämställdhetspolitiken under
            föregående mandat­period inte tillräckligt har uppmärksammat företagarfrågorna.
            En jämställdhetspolitik utan företagarperspektiv riskerar att
            befästa könsstereotypa föreställningar där företagande och entreprenörskap
            förknippas med män, medan kvinnor i första hand ses som anställda.
          </p>
          <p xml:id="i-HDZEoscVA1DCAiZeF8FK19">
            Av Sveriges cirka 490 000 företagare är omkring var fjärde kvinna.
            Det är en mycket låg andel ur ett europeiskt perspektiv – i EU
            är i genomsnitt var tredje företa­gare kvinna. Kvinnors företag
            är också ofta av mindre skala, enligt en rapport som tagits fram
            av Europe Enterprise Network (EEN), Almi Mälardalen och Företagarna
            på upp­drag av Tillväxtverket (2020).
          </p>
          <p xml:id="i-44B5b6wToGxZzrzJYQxgBZ">
            Att en så stor andel av den entreprenöriella kapaciteten i befolkningen
            går om intet är en stor förlustaffär för Sverige. Det behövs krafttag
            för att fler kvinnor ska vilja såväl starta och driva som skala
            upp verksamheter.
          </p>
          <p xml:id="i-Hy59uAxREEUgHpVZz8SD8W">
            I stället för att fokusera på denna uppgift ägnade de rödgröna
            partierna under före­gående mandatperiod sin politiska energi
            åt lagförslag om att i praktiken förbjuda vinst­uttag för privata
            alternativ i välfärdssektorn. Liberalerna medverkade till att
            fälla dessa förslag i riksdagsbehandlingen. Genom januariavtalet
            säkerställde vi att regeringen inte kom att driva eller arbeta
            vidare med förslag om vinstförbud eller andra förslag med syftet
            att införa vinstbegränsningar för privata aktörer i välfärden.
            Denna liberala fram­gång var avgörande för att värna mångfalden
            bland och återge framtidstron till enskilda utförare, därtill
            i en av de företagssektorer där andelen kvinnor bland ägare och
            ledare är som högst. När januariavtalet nu har fallit återstår
            det att se hur regeringen kommer att agera. Vårt liberala svar
            är glasklart: vi kommer aldrig att gå med på vänsterns krav på
            att stoppa privata alternativ i välfärden.
          </p>
          <p xml:id="i-5uVAy8s8XmSMQPgEankV8U">
            Den offentliga sektorn har sedan början på 1990-talet genomgått
            en valfrihetsrevo­lution som öppnat vägen för patientmakt och
            valfrihet inom vård, skola och omsorg. Vårdval och en mångfald
            av vårdgivare har bidragit till ökad tillgänglighet, kortare vårdköer
            och effektivare användning av vårdens resurser. I huvudsak är
            det företag­samma kvinnor som utifrån sina tidigare anställningar
            i kommuner och regioner och erfarenheter startat nya företag inom
            välfärden. Över hälften av vård- och omsorgsföre­tagen drivs av
            kvinnor. Kvinnors företagande skulle påtagligt hotas vid ett förbud
            mot privata vinstutdelande alternativ i välfärdssektorn.
          </p>
          <p xml:id="i-XjgKVSkMRZ3MvzSCFw8GsY">
            Bristen på kvinnor i näringslivets högsta positioner är ett betydande
            maktproblem som inte kan accepteras. Vilka personer som sitter
            i en bolagsstyrelse är dock ytterst ett ägaransvar, inte en fråga
            som lämpar sig för lagreglering. Respekten för företagsägarnas
            frihet att själva bestämma över styrelsens sammansättning ska
            bestå. Kvotering kan aldrig vara ett liberalt svar på ett samhällsproblem.
            Vi tror på en fri marknad, fria före­tag och en stark äganderätt.
          </p>
          <p xml:id="i-TRvmDJ1HmMpCN9LrqXb16A">
            Detta är inte detsamma som att det för oss liberaler är oviktigt
            vilken könsfördelning som finns i fråga om näringslivets högsta
            positioner. Vi tror tvärtom att en fri marknad och fria företag
            kan sätta sina egna regler och motverka jämställdhetsproblematik
            utan inblandning av lagstiftningskontroll. Liberalerna att allt
            fler ägare frivilligt tillämpar en kvoteringsprincip. Detta ligger
            i linje med principen om ägaransvar, och det avspeglas också i
            den kod för bolagsstyrning som utarbetats av Kollegiet för svensk
            bolagsstyr­ning och som uppdaterades med nya jämställdhetsregler
            2014. Bland annat står det att bolagens valberedningar särskilt
            ska eftersträva en jämn könsfördelning och motivera sitt förslag
            mot bakgrund av den principen. Kollegiet har också uttalat att
            ägarna måste påskynda utvecklingen mot ca 40 procents andel för
            det minst företrädda könet samman­taget i börsbolagens styrelser.
          </p>
          <p xml:id="i-2v2GT7bDUjKnuKtCnuMkoU">
            Dagens trygghetssystem är utformat främst för lönearbete, inte
            för att fungera för företagare. Mycket tyder på att detta är en
            bidragande orsak till att färre kvinnor väljer att vara företagare.
            Det är av avgörande vikt att trygghetssystemen moderniseras och
            reformeras, så att även företagare kan känna sig trygga på arbetsmarknaden.
            Liberalerna vill därför reformera trygghetssystemen. Bland annat
            vill vi att det nuvarande arbets­villkoret, som uppställs för
            att kvalificera sig till arbetslöshetsförsäkringen, ersätts med
            ett inkomstvillkor. Arbetslöshetsförsäkringen skyddar mot förlorad
            inkomst och bör därför tydligt kopplas till just inkomsten – oavsett
            om denna är i form av inkomst av näringsverksamhet eller förvärvsinkomst.
            Det formella yrkandet ligger i Liberalernas kommittémotion om
            arbetslöshetsförsäkringen.
          </p>
          <head type="h2" xml:id="i-W7J11nBRP7U92xMsKdwv4N">
            Stärk kvinnors ägande
          </head>
          <p xml:id="i-WCAfQMeQ9FiAWQRPLGNPTG">
            Sedan början av 2000-talet har en allt större andel av hushållens
            disponibla inkomst kommit från kapitalinnehav. I takt med denna
            utveckling har även skillnader i inkomst över tid i allt högre
            utsträckning kommit att vara beroende av kapitalinnehav. Kvinnors
            ägande är därmed ett angeläget jämställdhetsområde.
          </p>
          <p xml:id="i-3b166kLeX6MQ2nxxmUNSnZ">
            När det kommer till kapitalinkomster, det vill säga exempelvis
            utdelning på aktier eller vinst vid försäljning av fastighet,
            är skillnaden mellan könen påtaglig. År 2018 gick endast 29 procent
            av de totala kapitalinkomsterna i åldersgruppen 20–64 år – 240
            miljarder kronor – till kvinnor. Det är också väsentligt fler
            män än kvinnor som har höga kapitalinkomster. Skillnaden mellan
            könen är därmed långt större än skillnaden i förvärvsinkomster
            mellan män och kvinnor (SCB, 2018).
          </p>
          <p xml:id="i-26kxiT5uLsFthN9xxCDHof">
            Om man bryter ner siffrorna på faktiskt ägande framträder en
            lika dyster bild. Enligt en rapport från tankesmedjan Ownershift
            (2021) äger kvinnor i Sverige totalt sett hälften så mycket som
            männen. Samma rapport visar att män äger långt mer än dubbelt
            så mycket mark som kvinnor samt att kvinnors ägande av fastigheter,
            främst privatbostäder, sträcker sig till drygt hälften av männens.
            Större jämställdhet finns på aktiemarknaden; bland privatpersoner
            som investerat i aktier är fördelningen 60/40 mellan män och kvinnor.
            Samtidigt står männen för 66 procent av värdet av de privatägda
            aktierna.
          </p>
          <p xml:id="i-7X7KDDUkD5kCWZouxw6k14">
            Trots att ojämställdheten på detta område är påtaglig, har ägande
            under lång tid hamnat i skymundan bland jämställdhetsfrågorna.
            Det är problematiskt. Den egna inkomsten är en grundförutsättning
            för frihet och självständighet, och jämställdhets­politiken bör
            utvecklas för att återspegla kapitalinkomsternas växande andel
            av hushåll­ens disponibla inkomster. På samma sätt utgör själva
            ägandet – till exempel av den egna bostaden – en viktig faktor
            för kvinnors ekonomiska trygghet, självbestämmanderätt och självständighet
            i samhället. Fyra av tio kvinnor, 42 procent, skulle inte ha råd
            att bo kvar i sin nuvarande bostad om de separerade, medan 19
            procent av männen uppger samma sak, enligt en undersökning från
            Länsförsäkringar (2021). Ett mer jämställt Sverige är ett Sverige
            där fler kvinnor äger sina egna bostäder och har ett självständigt
            sparande.
          </p>
          <p xml:id="i-A7MwyUMa4bKddRpiXSnj31">
            En politik som stärker kvinnors ägande måste av sin natur vara
            komplex; det krävs ett batteri av åtgärder som sträcker sig över
            en rad olika områden. Som exempel kan nämnas att kvinnor drabbas
            hårdare av makrotillsynsåtgärder på finansmarknaden såsom det
            förstärkta amorteringskravet, något som påvisar komplexiteten
            i problemati­ken och de många regelverk som gemensamt ger upphov
            till negativa effekter på jämställdheten.
          </p>
          <p xml:id="i-UzK9VvS6UsL5CSkb1du5Ad">
            En grundläggande liberal utgångspunkt är att allas – inte bara
            kvinnors – äganderätt måste stärkas. Därför säger Liberalerna
            nej till höjda skatter på sparande i alla former. Skatt på sparande
            är i grunden att uttryck för förakt mot principen att hårt arbete
            och sparsamhet ska löna sig. Sparandeskatter riskerar också att
            slå särskilt mot kvinnors möjligheter till sparande. Vi vill också
            ge relevanta statliga myndigheter i uppgift att föra statistik
            kring kvinnors ägande och kapitalinkomster. Detta skulle göra
            det möjligt att på ett mer adekvat sätt följa upp kvinnors ägande
            och samtidigt också ge denna jämställdhetsfråga ett större politiskt
            utrymme. I en särskild kommittémotion redovisar vi våra reformförslag
            för att stimulera sparande, förslag som i högra grad är av relevans
            för kvinnors ägande.
          </p>
          <head type="h2" xml:id="i-NkWJ35HgPuKTGtgTiLhKBS">
            Ett jämställdhetslyft i skolan och förskolan
          </head>
          <p xml:id="i-FfyYy3WXPPC3ui9CcrGtoe">
            Det är i skolan som barn, oavsett könsidentitet eller bakgrund,
            ska ges lika möjligheter och livschanser. Skolans värdegrund ska
            spegla de liberala värderingar som håller samman vårt samhälle
            – om individens frihet, demokrati och jämställdhet.
          </p>
          <p xml:id="i-3uy1mzkvF8iU7TUTy1qmiC">
            Det finns en tydlig genusdimension av de fallande kunskapsresultaten
            i skolan sedan 1990-talet. Pojkarna släpar efter, och särskilt
            märks detta för lågpresterande pojkar. Att det på senare tid skett
            en viss positiv utveckling är glädjande, men sett över längre
            tid kvarstår en mycket oroande bild.
          </p>
          <p xml:id="i-7h88kHYZbfKuMjGihoxyMQ">
            Försämringen för pojkarna har varit särskilt tydlig i läsförståelse.
            Flickorna klarar sig mycket bättre än pojkarna och har högre snittbetyg
            i alla ämnen utom idrott. Att ha bristande kunskaper i läsförståelse
            är såväl ett demokratiproblem som ett jämställdhets­problem. Skillnaderna
            sägs ofta bero på pojkarnas negativa attityd till skolarbetet
            och att pojkar generellt sett har ett större behov av struktur
            i skolarbetet.
          </p>
          <p xml:id="i-TbVgXZwCbpHstVp2qqNRBV">
            Enligt den statliga litteraturutredningen klarar inte en femtedel
            av alla pojkar av att tillgodogöra sig en kvalificerad text. Det
            är oacceptabelt. Det innebär personliga trage­dier för alla de
            barn som inte lär sig att läsa ordentligt. Men de stora skillnaderna
            mellan pojkars och flickors läsförmåga är även ett ytterligare
            tecken på att Sverige fortfarande är ett ojämställt land.
          </p>
          <p xml:id="i-T7ruz8gzFaSq25ra58PXbM">
            Forskningen visar att i de skolor som har en högre andel flickor
            så presterar pojkarna mycket bättre. Men vi kan inte ha en skola
            där pojkars prestationer bygger på hur köns­fördelningen ser ut
            i klassrummen. Alla flickor och pojkar ska ha samma makt och förutsättningar
            att lyckas i skolan.
          </p>
          <p xml:id="i-ANiYzNApzQ9Suf4ZTSuhMU">
            Liberalernas omläggning av skolpolitiken i regeringsställning
            med kunskapsfokus, tidigare prov och betyg och ökade befogenheter
            för lärarna i klassrummet har skapat en inlärningsmiljö som bättre
            gynnar de som har det svårast i skolan. Att de liberala skol­reformerna
            har varit framgångsrika visar resultatet i det senaste Pisatestet
            2018, där särskilt pojkarnas resultat förbättrades så att skillnaden
            mellan pojkar och flickor minskade. Vi visste att skillnaderna
            fanns och vi gjorde något åt saken.
          </p>
          <p xml:id="i-C1txNWhj4nW92QLGMPHpdV">
            Det är viktigt att fortsätta med den skolpolitik som inleddes
            under Liberalernas ledning. I januariavtalet lade vi grunden för
            breda kunskapsreformer under mandat­perioden, bland annat genom
            totala översyner av läroplaner och kursplaner, tidigare betyg
            och stödinsatser, fokus på studiero samt förbättrad lärarutbildning.
            Vårt arbete för ett jämställdhetslyft i svensk skola fortsätter
            nu i vår roll som ett fritt oppositionsparti.
          </p>
          <p xml:id="i-HDAvdas9bYx3PkB9E4sZqQ">
            Skillnaden i skolresultat mellan pojkar och flickor måste vända.
            Det kräver ett jäm­ställdhetslyft med tydligt fokus på pojkarna.
            Lärarna måste få fler verktyg för att öka jämställdheten. Förebyggande
            arbete behövs för att motverka den macho- och antiplugg­kultur
            som riskerar att förstöra framtiden för pojkarna och riktade insatser
            måste till för att stärka pojkars läsförståelse.
          </p>
          <p xml:id="i-LP2MT9zr9CJYc9JudxSube">
            Med mer kunskap om genusfrågor i skolan kan lärare och personal
            arbeta mer effek­tivt för att könsrollerna inte ska påverka individen
            negativt. Bättre generella arbets­villkor för lärarna med fler
            karriärvägar, en god löneutveckling och högre status skulle innebära
            att fler skulle välja läraryrket, både kvinnor och män, vilket
            är grundläggande för att höja kvaliteten i skolan.
          </p>
          <p xml:id="i-GD5fXeEYXUYksxvX1bC8qY">
            Några av de största problemen som elever själva upplever i skolan
            är oordning, stök och trakasserier. Sexuella trakasserier och
            annat könsrollsbundet förtryck är tyvärr en del av vardagen på
            många skolor. Sådana företeelser måste tas på allvar och brottsliga
            handlingar ska polisanmälas. Liberalerna välkomnar de initiativ
            som många kommuner runtom i landet tog för att kartlägga förekomsten
            av sexuella trakasserier och sexuella övergrepp i skolmiljön i
            kölvattnet av #tystiklassen och #metoo. Men det ska inte krävas
            ett världsomspännande medialt upprop för att jämställda skolmiljöer
            ska komma högt på agendan; för oss liberaler är det en självklarhet
            att alla barn och unga har rätt till en trygg skolmiljö. Kommuner
            bör regelbundet följa upp arbetet mot sexuella trakasserier i
            skol­miljön och verka för att ge anställda adekvata verktyg för
            att arbeta förbyggande.
          </p>
          <p xml:id="i-DQczpGSTevL3CS4FMTpF25">
            Skolan ska vara en frizon där alla unga, oavsett kön, ska ges
            möjlighet att utvecklas som fria individer och slippa påtryckningar
            utifrån snäva könsrollsföreställningar. Elever ska uppmuntras
            att göra studie- och framtidsval som bygger på deras egna önskningar,
            inte könsrollsbundna förväntningar. Detta arbete ska genomsyra
            utbildningsväsendets alla nivåer, inklusive de insatser som görs
            inom studie- och yrkesvägledningen.
          </p>
          <p xml:id="i-A4GA8gyrW8ehLixRcWLUru">
            Barns bildningsresa börjar redan i förskolan. I samma ålder börjar
            flickors och pojkars liv att begränsas av stereotypa könsroller
            och hedersförtryck. Så borde det inte vara. Tidiga insatser och
            god kunskap hos personalen i genuspedagogik och normkritik är
            särskilt viktiga för att förebygga stereotypa könsroller som begränsar
            barns frihet. Ett jämställdhetsarbete som inkluderar frågor som
            rör hedersrelaterat våld och förtryck ska därför genomsyra all
            förskoleverksamhet. Ett aktivt arbete på förskolan är även avgö­rande
            för att tidigt identifiera de barn som far illa och om möjligt
            vidta aktiva åtgärder för att förändra likväl som i de fall det
            krävs ge barnen skydd och stöd.
          </p>
          <p xml:id="i-SvgLSqahzeZ95yGnXRAF1F">
            Förskolan ska präglas av hög kvalitet, låga avgifter och bra
            tillgänglighet för alla. Alla barn ska få tillgång till en verksamhet
            som främjar deras utveckling, kreativitet och lärande. Liberalerna
            vill se över möjligheten att utöka det antal timmar som barn till
            föräldralediga eller arbetslösa har rätt till.
          </p>
          <p xml:id="i-7WK4LCRKeSZaoM4RbGfu2x">
            Förskolans potential för att lägga en god grund för barnens kognitiva,
            sociala och emotionella utveckling är stor. En förskola med ett
            fokus på lärande och det svenska språket har särskilt stor betydelse
            för barn till nyanlända eller för barn i familjer där svenska
            inte är familjespråket. Liberalerna vill införa obligatorisk språkförskola
            för nyanlända barn och barn till nyanlända från tre år. Barnen
            ska delta i förskoleverksam­het minst 15 timmar i veckan. För
            att språkförskolan ska fungera bör det finnas krav på pedagoger
            med särskild kompetens, alltså utbildade förskollärare. Vårt formella
            yrkande ligger i vår skolpolitiska motion.
          </p>
          <head type="h2" xml:id="i-QNd7Vzz9e5ASoo8ofraFZD">
            Hälso- och sjukvård
          </head>
          <p xml:id="i-Vnepy9TV2b5eBTeQtwWheJ">
            Jämställdhet är en patientsäkerhetsfråga. Det borde vara en självklarhet
            att män och kvinnor ska ha samma rätt att få vård och omsorg utifrån
            sina behov. Men trots att hälso- och sjukvården gjort stora insatser
            för att förbättra jämställdheten är det ännu långt kvar innan
            vi kan konstatera att det råder jämställdhet inom vård och omsorg.
          </p>
          <p xml:id="i-TFVrqqkZnJSuqz8PfVPC1z">
            Varje dag får kvinnor färre provtagningar och undersökningar
            och drabbas av fler biverkningar än män. Fler män får intensiv
            utredning och behandling på hjärtavdelning, medan fler kvinnor
            dör på sjukhus vid akut hjärtinfarkt. Men ojämlikheten går åt
            båda håll. Mäns blindtarmar opereras med öppna bukoperationer
            men kvinnors med titthåls­kirurgi, som är betydligt enklare för
            patienten. Män har fortfarande en betydligt kortare livslängd
            än kvinnor. Män söker mer sällan behandling för psykisk ohälsa
            och själv­mordstalen bland män är högre än bland kvinnor.
          </p>
          <p xml:id="i-4uNj2LQsiHJwn9XPezXS3E">
            I dag får inte kvinnor och män alltid sjukvård som är tillräckligt
            anpassad efter deras biologiska olikheter. Det behövs mer genusforskning
            inom medicinen för att utveckla rekommendationer om rätt behandling
            för kvinnor respektive män, och genusperspek­tivet måste finnas
            med i och genomsyra hälso- och sjukvården. Till exempel måste
            vårdstatistik och uppföljning av vårdkvalitet vara uppdelad efter
            kön. Utvecklingen av nya mediciner och nya medicinska metoder
            och tekniker prövas på både kvinnor och män.
          </p>
          <p xml:id="i-SjR5f31J1qWCGjjoqYaXzt">
            Kvinnospecifik vård är i dag fortfarande ett eftersatt område
            i den svenska vården. Enligt en undersökning från Vårdanalys finns
            det väsentliga och omotiverade skillnader i process och resultat
            mellan regioner i förlossningsvården. Ett flertal av dessa skillnader
            är dessutom påverkbara och handlar om styrning, organisering,
            kompetens, resurser, rutiner och praxis. År 2019 fick 4,6 procent
            av förstföderskorna och 1,1 procent av om­föderskorna allvarliga
            bristningar i bäckenbotten vid vaginal förlossning, och det finns
            stora regionala skillnader. Socialstyrelsen konstaterar att kunskapen
            om endometrios måste höjas inom bland annat elevhälsan och primärvården.
            De regionala skillnaderna inom den specialiserade vården är stora;
            bland annat så saknar flera kvinnokliniker multiprofessionella
            endometriosteam. Socialstyrelsen konstaterar också att det finns
            stora regionala skillnader i hur många kvinnor som söker sig till
            den gynekologiska öppenvården för sina klimakteriebesvär. Det
            finns anledning att anta att ojämlikheten i vården särskilt drabbar
            utrikesfödda kvinnor. Bland annat visar forskning att utrikes­födda
            kvinnor har högre mödradödlighet.
          </p>
          <p xml:id="i-FzzHy7R6b5WtKnnHaupBDc">
            Det är en allvarlig ojämlikhetsfråga att kvaliteten i den kvinnospecifika
            vården är ojämn och i vissa fall bristfällig runtom i landet.
            Forskningen kring kvinnospecifik vård, inte minst skador relaterade
            till graviditet och förlossning, behöver stärkas. Det behövs också
            ett kunskaps- och resurslyft i den svenska sjukvården med fokus
            på kvinnors vårdbehov.
          </p>
          <p xml:id="i-LRa7snqbUoeKwE6fsvnFQC">
            För att läsa mer om Liberalernas förslag inom hälsa och sjukvård
            så hänvisar vi till våra motioner om folkhälsa och hälso- och
            sjukvård.
          </p>
          <head type="h2" xml:id="i-DdGQirnTz8PB5X5Rnq59BK">
            Försvara aborträtten
          </head>
          <p xml:id="i-3yus3cRMJNpqpB3Rwh69kg">
            Varje kvinna har rätt att bestämma över sin kropp. Aborter ska
            vara lättillgängliga och säkra och det får aldrig finnas köer
            i abortvården. Den svenska abortlagen, som tillkom efter långvarigt
            arbete där bland annat liberaler var starkt pådrivande, vilar
            på denna princip. Till och med den 18:e graviditetsveckan är det
            kvinnan själv som kan välja att genomgå en abort. Efter detta
            får en graviditet avbrytas om det finns synnerliga skäl, dock
            inte om fostret kan antas vara livsdugligt. I praxis innebär det
            att abort i dag beviljas fram till vecka 22. Den gränsen utvärderas
            dock löpande mot neonatalvårdens utveckling och möjligheten att
            rädda extremt för tidigt födda. Det förekommer också i sällsynta
            fall att tillstånd ges att avbryta graviditeter efter vecka 22,
            men då bara om fostret har skador som inte är förenliga med liv
            utanför livmodern eller om kvinnans liv är hotat.
          </p>
          <p xml:id="i-KBFe5cM9cpMDUFnZ54mAPu">
            Liberalerna avvisar de förslag som då och då läggs fram om att
            införa någon form av samvetsklausul för vårdpersonal som inte
            vill medverka i de arbetsuppgifter som en abort innebär – det
            vill säga rätt till arbetsvägran, att vägra ge vård. Erfarenheten
            från länder som tillåter vårdvägran är att aborträtten urholkas,
            då det kan bli svårt att hitta läkare och kliniker som vill utföra
            aborter. Det torde inte vara någon överraskning för någon som
            överväger att arbeta med gynekologi eller förlossningsvård att
            aborter är en del av arbetet. Det är arbeten som också innebär
            att man ska kunna möta kvinnor som genomgått en abort på ett respektfullt
            sätt, vilket påverkar alla delar av arbetet inom mödra- och förlossningsvården.
          </p>
          <p xml:id="i-H1GMk1jVvcMsQ6hfokXyKp">
            Det internationella arbetet för rätten till abort behöver fortsätta.
            Motståndet mot kvinnors rätt till abort är mycket hårt i stora
            delar av världen, och även om det finns en positiv utveckling
            i vissa länder rullas utvecklingen tillbaka i andra. Möjligheten
            för kvinnor från andra länder att utföra en abort i Sverige måste
            värnas. Sverige ska i internationella sammanhang vara pådrivande
            för kvinnors rätt att bestämma över sin egen kropp. Målet på lång
            sikt ska vara att rätten till abort erkänns som en del av de mänskliga
            rättigheterna.
          </p>
          <head type="h2" xml:id="i-R4ut3Nu9aQ7FoAwCPtXU5C">
            Jämställd familjepolitik
          </head>
          <p xml:id="i-XXCqCQJC8tQNSMfMCZsQZx">
            Föräldraförsäkringens utformning spelar en avgörande roll för
            barnens rätt till sina föräldrar men också för utvecklingen av
            jämställdheten på svensk arbetsmarknad. Sverige ska vara ett jämställt,
            barnvänligt och föräldravänligt land. En central del av detta
            är att det finns en väl utbyggd och offentligt finansierad barnomsorg
            som gör att föräldrar kan kombinera jobb och föräldraskap under
            barnens uppväxt. En annan hörn­sten är rätten till betald föräldraledighet,
            alltså det system som utgörs av föräldraförsäk­ringen tillsammans
            med lagstiftningen om föräldraledighet.
          </p>
          <p xml:id="i-PpZdgt4dQR1pjXx72fy4cw">
            Vi liberaler är stolta över att Sverige har en generös föräldraförsäkring,
            och vi har också tagit striden för en väl utbyggd barnomsorg.
            Det ska vårt land ha också i fort­sättningen. Men dagens konstruktion
            har också nackdelar. Den befäster en traditionell könsuppdelad
            arbetsfördelning där en förälder – oftast kvinnan – stannar hemma
            länge och går ner i deltid medan den andra – oftast mannen – snabbt
            återgår till heltidsarbete. Liberalerna anser att tiden är mogen
            för en större reform av föräldraförsäkringen. I stället för en
            mycket lång föräldraförsäkring med partiellt inkomstskydd vill
            vi ge föräldrar möjlighet att välja mellan två spår, där det ena
            innebär en kortare försäkring med mycket bättre inkomstskydd.
            Vi vill komma till rätta med de mekanismer som skapar en deltids­fälla
            och ge föräldrarna nya möjligheter att anpassa längden och nivån
            på försäkringen utifrån sina egna önskemål. Liberalernas förslag
            till ny föräldraförsäkring presenteras i en särskild kommittémotion,
            varför de formella förslagen inte upprepas här.
          </p>
          <p xml:id="i-5jfu5ruZ4CL8ZnZHQYVkKQ">
            Att dela på föräldraledigheten har effekter på båda föräldrarnas
            möjlighet att etable­ras och utvecklas på arbetsmarknaden. Därför
            är det olyckligt att föräldrar som uppbär föräldrapenning på grundnivå
            inte har några reserverade dagar för vardera föräldern, då dessa
            grupper ofta har en särskilt svag ställning på arbetsmarknaden.
            I avvaktan på den bredare reform som vi beskriver ovan yrkar vi
            därför att öronmärkningen av 90 dagar för vardera vårdnadshavaren
            också ska gälla för de föräldrar som har föräldrapenning på grundnivå.
          </p>
          <p xml:id="i-RW2UE942XgbQZqcvVXtEZt">
            Inom familjepolitiken behöver särskild uppmärksamhet riktas mot
            situationen för ensamstående föräldrar. Bland ensamstående föräldrar
            är den ekonomiska utsattheten större än bland andra hushåll, oavsett
            om den mäts i relativa eller absoluta termer. Bland ensamstående
            mammor är den ekonomiska utsattheten dessutom betydligt större
            än bland ensamstående pappor.
          </p>
          <p xml:id="i-RUCEbzVKgawx6PT2NiaWDM">
            Stödet till ensamstående föräldrar måste vara mångfasetterat.
            En väl fungerande barnomsorg med flexibilitet och full behovstäckning
            är extra viktig för den som är ensamstående. Men det behövs också
            särskilda ekonomiska stöd eftersom så många ensamstående föräldrar
            har en ansträngd ekonomi.
          </p>
          <p xml:id="i-CwyUfWvuUbBELWcKEjt76m">
            Underhållsstödet är en viktig stödform, eftersom den kompenserar
            för en del av merkostnaderna för den som bor själv med barn jämfört
            med om det är två föräldrar i samma hushåll. Reglerna för underhållsstödet
            har på senare år reformerats, bland annat genom att kraven har
            skärpts så att föräldrar som sköter betalningen av underhållsstöd
            inte ska använda Försäkringskassan som mellanhand. Dessutom har
            kommunernas och Försäkringskassans roll ändrats för att tydliggöra
            för föräldrar att de i första hand ska lösa underhållsfrågor själva,
            med belopp anpassade efter just deras ekonomiska situa­tion. Vi
            välkomnar också den höjning av underhållstödet som trädde i kraft
            i juni 2021. Samtidigt krävs fler reformer för att de ekonomiska
            stöden till ensamstående föräldrar ska vara jämställt utformade.
            Det är till exempel långt ifrån säkert att höjningen räcker för
            att hantera det faktum att nivån på det statliga underhållsstödet
            av många separerade föräldrar uppfattas som en norm för hur stort
            deras underhållsbidrag ska vara. Den sammantagna faktiska kostnaden
            för barnets försörjning kan ofta vara mycket högre, och det är
            ett problem att många separerade föräldrar inte bidrar till boföräldern
            med sin andel av den egentliga kostnaden för barnets försörjning,
            även om de mycket väl skulle ha råd.
          </p>
          <p xml:id="i-K4Tzhb2VwTashDqnZsVrwP">
            Liberalerna har länge förespråkat att det görs en översyn av
            stödet till föräldrar som lever isär. Den uppfattningen står vi
            fast vid. Vi vill förändra systemet så att fler separerade föräldrar
            betalar underhåll motsvarande sin andel av de faktiska kostnaderna.
            Föräldrar ska kunna avkrävas ett högre underhåll till sin expartner
            jämfört med i dag. Nivån på vad Försäkringskassan kan begära tillbaka
            för utbetalt underhållstöd bör också ses över. Det ökar rättvisan
            och har dessutom viktiga jämställdhetseffekter. Vi ser därför
            ett behov av en bredare översyn av de ekonomiska stödformerna
            för föräldrar som lever isär, däribland underhållsstödet och underhållsbidraget.
          </p>
          <p xml:id="i-Wd1WE4yNM4pRXKyVjb1rjS">
            Det kommunala vårdnadsbidrag som infördes 2008 bidrog till att
            hålla vissa föräldrar, främst kvinnor, borta från arbetsmarknaden
            under en längre tid. Vårdnadsbidraget användes också i särskilt
            hög grad av utlandsfödda kvinnor och bidrog därför till att försvåra
            deras väg till att bli självförsörjande i Sverige. Därutöver gick
            deras barn miste om den möjlighet till att tidigt utveckla sin
            förmåga att tala svenska som förskolan erbjuder. Liberalerna har
            därför verkat för att avskaffa vårdnadsbidraget, något som också
            genomförts. Vi säger fortsatt nej till vårdnadsbidrag och andra
            liknande förslag.
          </p>
          <head type="h2" xml:id="i-XvUZkPQnsRujwpETa75E9T">
            Jämställdhetsperspektivet i integrationspolitiken
          </head>
          <p xml:id="i-CwFdpRktkt5THF493LDedh">
            En av Sveriges allra största utmaningar är integrationen. Liberalerna
            anser att det är beklagligt att den nuvarande målstrukturen för
            jämställdhetspolitiken inte är utformad på ett sätt som lyfter
            fram de alarmerande skillnaderna mellan könen vad gäller nyan­ländas
            möjligheter att etablera sig i det nya landet. Skillnaderna syns
            på alla samhälls­områden, från skola till arbetsmarknad, från
            föräldraskap till pensioner.
          </p>
          <p xml:id="i-6ypzDNtchKBJXAvyvBd6Tu">
            Liberaler har alltid kämpat för kvinnans frigörelse. Det har
            handlat om rösträtt, rätten till utbildning och egen försörjning
            och rätten till sin egen kropp. Helt enkelt rätten att välja sitt
            eget liv. En självklar del av vår integrationspolitik är därför
            att vara kompromisslösa när det gäller kampen för jämställdhet
            och individens frihet. Vi viker inte undan för vare sig självutnämnda
            moralväktare eller vänsterns kulturrelativism.
          </p>
          <p xml:id="i-K1XgAMHbJfB1o78qLaGkcU">
            I Sverige förvärvsarbetar kvinnor i hög utsträckning. Men alltför
            många utrikes födda kvinnor, framför allt de som kommer som asylsökande
            eller anhöriginvandrare, saknar i dag jobb och egen lön. Flera
            av transfererings- och stödsystemen skapar inlåsningseffekter,
            vilket håller kvar många kvinnor i hemmet och i bidragsberoende.
          </p>
          <p xml:id="i-CvdYTmtTP85kft5KxZbktW">
            Utrikes födda män kommer snabbare in på arbetsmarknaden än utrikes
            födda kvinnor. En viktig orsak är att nyanlända kvinnor i mindre
            omfattning än män deltar i olika arbetsförberedande insatser.
            Nyanlända kvinnor registreras senare hos Arbets­förmedlingen och
            påbörjar svenska för invandrare (sfi) senare än män. Samtidigt
            vet vi att ju längre tid det tar innan en person är inskriven
            hos Arbetsförmedlingen, desto mer försenas inträdet på arbetsmarknaden.
          </p>
          <p xml:id="i-PC7YsrPWzSTXNQjAPViV6Z">
            Egen försörjning är en frihetsfråga. Den egna lönen ökar självständigheten
            gentemot både samhället och familjen. Utrikes födda kvinnor ska
            ha samma möjligheter och ansvar att skaffa sig en egen lön att
            leva på. Vi vill därför se ett tydligare fokus på att snabbare
            få in fler nyanlända kvinnor på arbetsmarknaden. Kvinnor och män
            måste mötas av samma förväntningar och krav på att jobba, och
            svenska myndigheter ska inte bidra till att traditionella könsroller
            upprätthålls. Arbetsförmedlingen, socialtjänsten och Försäkringskassan
            måste ha ett tydligt uppdrag att tidigarelägga nyanlända kvinnors
            inträde på arbetsmarknaden. Vi vill också höja kvinnors närvaro
            i olika etablerings­insatser, som i dag inte sällan är låg. Kraven
            på att delta i etableringsinsatser ska stärkas, vilket är särskilt
            viktigt utifrån ett jämställdhetsperspektiv. För att främja framför
            allt kvinnors språkinlärning måste kommunerna åläggas att också
            anordna kurser i svenska för föräldralediga, till exempel inom
            ramen för öppna förskolan. Våra formella yrkanden behandlas i
            vår särskilda partimotion avseende integration.
          </p>
          <p xml:id="i-KcEE2XV5NMy3HpoBVnC28C">
            Språket är nyckeln till den svenska arbetsmarknaden. Att kombinera
            goda förutsätt­ningar för språkinlärning med tydliga krav på deltagande
            och progression är att bry sig. Liberalerna fick i januariavtalet
            igenom att Sverige ska införa ett obligatoriskt språk- och samhällstest
            för medborgarskap, ett förslag som nu remissbehandlas. Samtidigt
            fick vi igenom en utökning av samhällsorienteringen för nyanlända.
            I denna utbildning är det viktigt att stor vikt läggs på frågor
            som rör jämställdhet, jämlikhet och ett tydligt barn­rättsperspektiv.
            I januariavtalet ingick även Liberalernas förslag om obligatorisk
            språk­förskola för barn till nyanlända, även detta förslag utrett
            och i skrivande stund föremål för remissbehandling. En obligatorisk
            språkförskola bidrar till att förbättra vuxna kvinnors förutsättningar
            att delta i svenskundervisning. Vår förhoppning är att dessa för
            jämställdheten viktiga reformer genomförs av en ny regering, till
            vilken Liberalerna inte längre utgör underlag. Låt jämställdhet
            i våra utsatta områden få gå före parlamentariska motsättningar.
          </p>
          <p xml:id="i-WwnxAYRbh2D5eq9NikmYsT">
            Därutöver har riksdagen med bifall till ett motionsyrkande från
            Liberalerna under våren 2019 gjort ett tillkännagivande till regeringen
            om att integration bör bli ett eget jämställdhetspolitiskt delmål.
            Målet för integrationspolitiken är i dag lika rättigheter, skyldigheter
            och möjligheter för alla oavsett etnisk och kulturell bakgrund
            (prop. 2008/09:1 utg.omr. 13, bet. 2008/09:AU1, rskr. 2008/09:115).
            Liberalerna har länge framhållit att hela den svenska integrationspolitiken
            måste genomsyras av ett tydligt jämställdhetsperspektiv. Att regeringens
            integrationspolitik inte uppfyller detta mål bekräftas också i
            en granskning från Riksrevisionen 2018 (RIR 2018:33). Med hänsyn
            till att vårt yrkande redan har bifallits av en majoritet av riksdagen
            väljer vi att i denna motion inte lägga fram formella yrkanden
            i denna del. Vi bevakar frågan noga och förväntar oss även att
            regeringen inom kort lägger fram den av riksdagen beställda förändringen
            av målstrukturen för integrationspolitiken.
          </p>
          <p xml:id="i-46aMFxp2RpdHY4sh2vWdjW">
            Våra formella yrkanden avseende integrationspolitiken lämnas
            i en särskild parti­motion för liberal integrationspolitik.
          </p>
          <head type="h2" xml:id="i-4sDP9P6fddPUSBHwxT7673">
            Våld i nära relationer och sexualbrott
          </head>
          <p xml:id="i-QdffMnmWNYsriNLg4QKMFc">
            Ingen människa ska behöva leva sitt liv i rädsla för att bli
            utsatt för våld. Men ändå är det vardag för alltför många individer.
            Under 2020 dödades 13 kvinnor och fyra män av förövare som de
            haft en pågående eller avslutad parrelation med. Olika studier
            pekar på att minst 100 000 unga människor saknar frihet att välja
            vem de ska gifta sig med.
          </p>
          <p xml:id="i-9mHgFuQkx9srVqfCLX6rvi">
            Våld i nära relationer och sexualbrott begås av både män och
            kvinnor, förekommer i både olikkönade och samkönade relationer
            och kan ha både kvinnor och män som offer. Men de flesta förövarna
            är män, och de flesta offer är kvinnor. Denna genusdimension är
            central för att förstå orsakerna till att våldet fördelar sig
            som det gör, och den är också central för att förstå vilka konsekvenser
            våldet får inte bara för det enskilda offret utan också för människors
            föreställningar om vad de ska vara rädda för.
          </p>
          <p xml:id="i-HKJg7u7BGYJwzLjan67Rc3">
            Mäns våld mot kvinnor är det mest extrema uttrycket för de värderingar
            som upprätt­håller föreställningen att kvinnors frihet och integritet
            är mindre värd än mäns. Fysiskt och psykiskt våld, eller hot om
            våld, används som medel för makt, kontroll och under­ordning.
            Därför är insatserna för att motverka våld i nära relationer och
            sexualbrott en av de allra mest prioriterade jämställdhetsfrågorna.
            Ett samhälle där individens utsatthet för våld avgörs av könet
            kan aldrig vara fullt ut jämställt.
          </p>
          <p xml:id="i-2Wi2N5xd5utbqnDKCbRK4v">
            Medvetenheten om denna genusdimension ska samtidigt inte osynliggöra
            andra former av våld i nära relationer. För den enskilda individen
            är våldet och kränkningen lika förödande oavsett kön. Offer för
            våld i samkönade relationer ska inte osynliggöras på grund av
            medvetet eller omedvetet heteronormativt tänkande. De brottsoffer
            som är män ska inte osynliggöras på grund av att de är i minoritet.
          </p>
          <p xml:id="i-BYWEPCuQ9M6Yxc9LBE516j">
            Varje brottsoffer behöver ses som den individ hen är och bemötas
            utifrån sin egen situation. Därför behöver insatserna för offer
            för våld i nära relationer eller hedersrela­terat våld och förtryck
            utformas så att inte vissa grupper står utan hjälp. Det behövs
            ett tydligt hbtq-perspektiv och likaså medvetenhet om att vissa
            brottsoffer kan vara särskilt utsatta på grund av sin personliga
            situation. Detta gäller bland annat äldre, personer med funktionsnedsättning
            samt personer med dåliga kunskaper i svenska.
          </p>
          <p xml:id="i-GozZvZmUKfWyDRCpyRPcot">
            Genom metoo bröts en tystnadskultur kring de sexuella trakasserier
            och övergrepp som förekommer i alla miljöer – från skolor och
            arbetsplatser till medievärlden och även politiken. Modiga kvinnor
            och flickor har börjat berätta om kränkningar de varit med om
            men förtigit därför att omgivningen har sänt signalen att de ska
            glömma och gå vidare. Metoo har visat på vikten av ökad kraft
            i arbetet mot alla former av sexuella kränkningar. Det är en uppgift
            som angår såväl politiken som civilsamhället, förenings­livet,
            företag och fackföreningar, men den handlar i lika hög utsträckning
            om vårt ansvar som individer. Politiken ansvarar för att säkerställa
            en effektiv och rättssäker sexualbrottslagstiftning och för att
            det finns tillräcklig kunskap i förskolan, i skolan, hos polisen,
            i rättsväsendet och inom vården, liksom för att det offentliga
            agerar kraftfullt i rollen som arbetsgivare och verksamhetsansvarig.
          </p>
          <p xml:id="i-6g5HnC7NHAhEM2i7oTkogV">
            Under lång tid har fokus i arbetet kring mäns våld mot kvinnor
            och sexualbrott legat på att skydda offret och straffa förövarna.
            Framöver måste mer fokus i betydligt högre utsträckning ligga
            på det förebyggande arbetet. Det första slaget ska aldrig utdelas,
            den sexistiska kommentaren inte uttalas och våldtäkten aldrig
            begås. För att nå dit behöver vi i större utsträckning än idag
            ifrågasätta och förändra de normer och värderingar som ligger
            bakom synen på kvinnor och flickor och som ges uttryck för i alltifrån
            sociala medier till omklädningsrummet och fikarummet på arbetsplatser.
          </p>
          <p xml:id="i-EJPZ7arWh8kUSs27NYLmDu">
            I en särskild motion redovisar vi Liberalernas konkreta åtgärder
            mot våld i nära relationer och sexualbrott, varför de formella
            yrkandena inte upprepas här. Vi vill bl.a. skärpa straffen vid
            fridskränkningsbrott och öka användningen av elektronisk fotboja,
            stärka hotade kvinnors rörelsefrihet genom att kraftigt utöka
            den fredade zonen vid kontaktförbud och bredda stalkningslagstiftningen
            så att fler former av förföljelse räknas in i stalkningsbrottet.
            Liberalerna har likaså arbetat aktivt för att möjliggöra den nya
            lagstiftning som nu införts om samtyckes- och oaktsamhetsrekvisit
            i sexualbrotts­lagstiftningen. Vidare vill vi stärka det samhälleliga
            åtagandet för jourverksamhet genom mer långsiktig finansiering
            och minskad byråkrati i handläggningen av det ekonomiska stödet.
            Vi vill möjliggöra fler jourlägenheter och skyddade boenden samt
            bygga ut den nationella hjälptelefonlinjen.
          </p>
          <head type="h2" xml:id="i-NiN9mdUmWLBXcFqMb1jbLw">
            Hedersrelaterat våld och förtryck får aldrig accepteras
          </head>
          <p xml:id="i-TjGz499o8ob78hYEgejnVF">
            Tiotusentals människor, främst flickor och kvinnor men även pojkar
            och män, lever i dag i ofrihet mitt i det svenska samhället. De
            övervakas i detalj av familjen eller av självutnämnda moralväktare.
            Kläder, umgänge och utbildningsval kontrolleras. Flickor tvingas
            in i äktenskap med vuxna män och utsätts för oskuldskontroller.
            Flickor känner oro och rädsla för att under loven bli bortgifta
            eller könsstympade. De som trotsar löper stora risker. De hotas
            och utsätts för våld, och vissa får till och med betala med sitt
            liv. Allt detta för att upprätthålla en familjeheder som krockar
            med vårt sekulära och moderna samhälle.
          </p>
          <p xml:id="i-2sSyczjQt588NdUjZiQwAW">
            Vi liberaler värnar individen före kollektivet. Ingen människa
            ska av sin omgivning hindras att utöva de självklara rättigheter
            och möjligheter som gäller lika för alla i hela landet. Det gäller
            alla oavsett kön, ursprung eller bostadsort och det gäller alla
            oavsett om man är medborgare, nyanländ eller asylsökande. Kultur
            eller religion får aldrig användas som ursäkt för att upprätthålla
            förtryckande sedvänjor.
          </p>
          <p xml:id="i-XECnnVR8B2N5WgKtw3otr8">
            Det är av största vikt att ha en tydlig analys av hedersrelaterat
            våld och förtryck. Av ideologiska skäl eller av missriktad välvilja
            förekommer det fortfarande – särskilt på politikens vänsterkant
            – att mekanismerna bakom denna form av våld osynliggörs eller
            att det öppet förnekas att hedersrelaterat våld och förtryck ens
            existerar som en särskild företeelse.
          </p>
          <p xml:id="i-MvDHLmgjw5brD9q5g87QrF">
            Ett sådant förnekande är förödande och leder bara till att offren
            osynliggörs. Heders­relaterat våld och förtryck har givetvis nära
            kopplingar till våld mot kvinnor men drabbar också män. Det bakomliggande
            värdesystemet involverar hela familjen och släkten och tar sig
            uttryck i olika slags kontroller och maktutövning som ofta bygger
            på att många deltar. Föräldrarna utfärdar förbud mot att träffa
            kamrater, bröder kontrollerar beteendet i skolan, släktingar deltar
            i förhandlingar om vem offret ska bli bortgift med och så vidare.
          </p>
          <p xml:id="i-CzW7oHKohhj8ycsboRHEGT">
            Även om hederstraditioner är särskilt utbredda i vissa geografiska
            områden eller bland människor som har sin härstamning därifrån,
            så är det viktigt att betona att de i sig inte är kopplade till
            någon specifik religion eller etnicitet. Det är genom kunskap,
            synliggörande och reflekterande debatt som traditioner förändras.
            Också här måste alla former av kollektivt skuldbeläggande motverkas,
            samtidigt som företeelsen inte sopas under mattan. I en särskild
            motion redovisar vi Liberalernas samlade politik mot heders­relaterat
            våld och förtryck, varför de formella yrkandena inte upprepas
            här. Det handlar bland annat om skärpt strafflagstiftning, mer
            sammanhållet och strategiskt arbete från myndigheter, regioner
            och kommuner samt goda förutsättningar för civilsamhälles­organisationer
            som tar strid mot hedersrelaterat förtryck.
          </p>
          <head type="h2" xml:id="i-AuHYWfLiynd4GH1WryPn8y">
            En jämställd kriminalvård
          </head>
          <p xml:id="i-8qjj5U6imVyeg6k4MaDEna">
            Under 2020 påbörjade 2 183 kvinnor en verkställighet inom Kriminalvården,
            vilket motsvarar 11 procent av alla påbörjade verkställigheter.
            Kvinnliga intagna utgör med andra ord en liten minoritet i myndighetens
            totala verksamhet, en grupp som dessutom inte sällan har särskilt
            komplexa behov som behöver utredas för att kunna tillgodoses.
          </p>
          <p xml:id="i-TT14PVAkQwbHbjgTWaLRKo">
            Länge var kvinnliga intagna som grupp bortglömd i rättssamhället.
            Med undantag för ett fåtal kvinnoanstalter vårdades kvinnor vid
            samma anstalter som män, efter samma program och med samma kläder.
            Trots att vi i dag har rört oss långt ifrån dessa förlegade strukturer
            finns det ett stort utrymme för förbättring. Justitieombudsmannen
            (JO) har i flera avgöranden kritiserat att Kriminalvården inte
            lyckas erbjuda en likvärdig kriminalvård för män och kvinnor.
            Det konstateras att kvinnliga intagna missgynnas i flera avseenden
            av den befintliga regleringen samt av begränsningar i anstalternas
            fysiska miljö och verkställighetsinnehåll. JO har även kritiserat
            Kriminalvården för att myndigheten inte redan vid ställningstagandet
            till lämplig anstaltsplacering har beaktat om en kvinna har ett
            spädbarn eller är gravid.
          </p>
          <p xml:id="i-K9oHqiUszpTDGzWdy773aQ">
            Det är inte godtagbart att intagna kvinnor får en sämre verkställighet
            än männen. Kriminalvården har ett av de svåraste och viktigaste
            samhällsuppdragen, och eftersom hela verksamheten bygger på myndighetsutövning
            som innebär tvång och omfattande frihetsinskränkningar är det
            av största vikt att myndigheten kan erbjuda en likvärdig kriminalvård
            för kvinnor och män.
          </p>
          <p xml:id="i-YE9JJ896kNTbFqNnGjcgvY">
            För att Kriminalvården ska lyckas i sitt uppdrag att erbjuda
            en likvärdig kriminal­vård för kvinnor och män samt lyckas i sitt
            uppdrag att tillgodose även kvinnors individuella behov och underlätta
            deras anpassning i samhället krävs flera åtgärder. Bland annat
            finns det ett behov av ökade möjligheter till differentiering
            av kvinnliga intagna inom kriminalvården. Det finns också ett
            behov av att utveckla anpassade anstaltsplatser och behandlingsinsatser
            utifrån kvinnliga intagnas särskilda behov.
          </p>
          <p xml:id="i-PfKxy9EXcV1MGqQmmWh48m">
            Vi välkomnar det särskilda fokus på könsneutralitet vid utveckling
            av evidens­baserade insatser för klienter som Kriminalvården har
            haft under senare år. Arbetet bör intensifieras. Det är också
            viktigt att regeringen noggrant följer de initiativ som Kriminalvården
            har tagit för att komma till rätta med de ovan beskrivna bristerna.
          </p>
          <head type="h2" xml:id="i-9UHsHxTcAFTNdZQUqWjr3i">
            Utrikes- och biståndspolitik med fokus på flickor och kvinnor
          </head>
          <p xml:id="i-MQE6F5wPH1wJnDFnRZj9ze">
            Liberalerna har en lång tradition av att driva jämställdhetsfrågorna
            i utrikespolitiken. Vår utrikespolitik handlar om hur vi kan agera
            för att göra världen bättre. Därför tycker vi att demokratisering
            och mänskliga rättigheter ska vara det övergripande målet i svensk
            utrikespolitik och i det svenska biståndet.
          </p>
          <p xml:id="i-AKGEbt5zfDjzzan3CUnND3">
            Det finns fortfarande mycket kvar att göra för att Sverige ska
            ha en feministisk utrikespolitik. Sverige måste ännu tydligare
            än i dag verka för att kvinnor och flickor världen över ska åtnjuta
            sina mänskliga rättigheter, inklusive rätten till sin egen kropp.
            Sveriges politik för mänskliga rättigheter ska prioritera kvinnors
            och flickors friheter, rättigheter och möjligheter.
          </p>
          <p xml:id="i-DzeK2UMpocAshsyWsLSRHL">
            På samma sätt ska detta även framöver genomsyra svensk biståndspolitik
            och behållas som ett av de genomgripande perspektiven. Sverige
            ska vara en särskilt stark röst i frågor som är politiskt känsliga
            i andra biståndsgivarländer, till exempel jämställd­het, kvinnors
            rätt till sin egen kropp och sexualitet, rätten till fri, säker
            och laglig abort samt hbtq-personers rättigheter. Ett tydligt
            hbtq-perspektiv måste därför också inklu­deras i bistånds- och
            utrikespolitiken. Likaså behöver frågor kring hedersrelaterat
            våld och förtryck inkluderas i biståndspolitiken.
          </p>
          <p xml:id="i-8aYfGXCWN4PTbkoF54sh5f">
            I humanitära insatser är tillgång till sexuella och reproduktiva
            rättigheter, såsom preventivmedel och abort, i stort sett aldrig
            inkluderade. Kvinnor som utsatts för sexuellt våld eller förvägrats
            preventivmedel eller vars levnadsförhållanden radikalt förändrats
            ges inte möjlighet att avsluta oönskade graviditeter. Sverige
            bör se detta som en självklar del av humanitärt bistånd, liksom
            annan medicinsk vård som inte kan anstå, och snarast möjliggöra
            kvinnors rätt till självbestämmande i de insatser man bidrar till.
          </p>
          <p xml:id="i-3n8iuPxmyhYKqWNQNPpUVM">
            En större del av svenskt bistånd måste användas för att säkra
            flickors skolgång. Rätten till utbildning är en mänsklig – inte
            manlig – rättighet. Det är mer förödande att hindra flickor än
            pojkar från att utbilda sig och arbeta, eftersom barnäktenskap
            och graviditet är oåterkalleliga livshändelser som påverkar även
            nästa generation. Att utrota kvinnlig analfabetism är därför en
            oslagbar investering för utveckling och tillväxt.
          </p>
          <p xml:id="i-X3wypKK5rgn34CAzHa7Yu2">
            Kvinnors rättigheter betraktas alltför ofta som förhandlingsbara,
            något man kan ta itu med när resten av landets problem är lösta.
            Det är oacceptabelt. Sverige måste tydligt deklarera för samtliga
            biståndspartner att program som inte syftar till att hjälpa hela
            befolkningen är oacceptabla. Det betyder inte att alla program
            ska rikta sig specifikt till kvinnor, men samtliga program ska
            bidra till förbättring av kvinnors situation. Med hjälp av könsuppdelad
            statistik, där effekterna redovisas, kan vi få en tydligare bild
            av till vilken del av befolkningen stödet faktiskt går.
          </p>
          <p xml:id="i-9MRNco4ietPUNEDFKfDK6G">
            Unicef beräknar att en av sju flickor mellan 15 och 19 år är
            gifta. En viktig feministisk uppgift är att verka för att fler
            länder sätter en åldersgräns för äktenskap och arbetar mer aktivt
            för att existerande lagar implementeras. Ett sätt att påverka
            är att villkora svenskt bistånd utifrån reformvillighet till länder
            där barnäktenskap är vanligt. Ingen ska behöva bli mamma under
            sin egen barndom och alla ska ha rätt och möjlighet till fria,
            lagliga och säkra aborter.
          </p>
          <p xml:id="i-6u2Cj8KfnE4rHesTsorfsj">
            Arbetet mot trafficking och sexslaveri måste drivas globalt.
            Vi måste fokusera mer på efterfrågan. Det som primärt upprätthåller
            människohandel och prostitution är att sexköpare efterfrågar sexuella
            tjänster.
          </p>
          <p xml:id="i-XUDgTHvVp9XGDXV3jCytzo">
            Kvinnors kroppar blir måltavlor när terrorgrupper och statliga
            arméer använder massvåldtäkter som vapen. Med kraft ska Sverige
            arbeta för att stoppa sexuellt våld i väpnade konflikter och för
            att straffriheten för sådana och andra brott mot kvinnor och flickor
            avskaffas. Det kommer att krävas fler internationella insatser
            för att skydda kvinnor men också att deltagande personal utbildas
            i genuskunskap, framför allt säker­hetsrådsresolutionerna 1325
            och 1820.
          </p>
          <p xml:id="i-GSkpBWMK32iZraV4VeZMhU">
            Sverige ska särskilt arbeta för att stärka kvinnors roll i konfliktförebyggande
            och fredssamtal. Vi bör som land även ta initiativ till en FN-resolution
            med fokus på kvinnors möjligheter att erhålla politisk makt. Den
            bör särskilt behandla kvinnors roll både i konstitutionsbyggande
            och demokratiseringsprocesser samt kvinnorepresenta­tionen i såväl
            nationella parlament och regeringar som lokala politiska församlingar.
          </p>
          <p xml:id="i-2uhUDEF3UdHCPWTAp9Pxr2">
            Svensk biståndspolitik bör också bidra till att kvinnlig könsstympning
            och oskuldsmyten bekämpas.
          </p>
        </div>
        <div type="motSignatures">
          <list>
            <item xml:id="i-LwxvHm2QUY1wGWr3ZZe2L2">
              Roger Haddad (L)
            </item>
            <item xml:id="i-6yGX5Bdiu564ydeEVJuScA">
              Malin Danielsson (L)
            </item>
            <item xml:id="i-UzJV22fjni4BhTNjn4rukN">
              Johan Pehrson (L)
            </item>
            <item xml:id="i-E6ZUwYLGpDHhcHvEBa5Fsa">
              Maria Nilsson (L)
            </item>
            <item xml:id="i-EQzWVp1mygLUGGwtrETms3">
              Lina Nordquist (L)
            </item>
            <item xml:id="i-2fzQFv5UbbMr41XGuGcb75">
              Christer Nylander (L)
            </item>
            <item xml:id="i-LwE5mXVReXLN3cqhqc3B32">
              Mats Persson (L)
            </item>
            <item xml:id="i-VoBWZk26Y9F9BXGerzjXH5">
              Allan Widman (L)
            </item>
          </list>
        </div>
      </div>
    </body>
  </text>
</TEI>
