<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SfU-01306">
  <teiHeader>
    <fileDesc>
      <titleStmt>
        <title>En ny sjukförsäkring</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:1306 av Nooshi Dadgostar m.fl. (V)</title>
          <idno type="rdwebb">H8021306</idno>
          <rs type="number">1306</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H8021306/text</ref>
          <ref type="dokument_url_html">http://data.riksdagen.se/dokument/H8021306</ref>
          <ref type="dokumentstatus_url_xml">http://data.riksdagen.se/dokumentstatus/H8021306</ref>
          <ref type="docx">http://data.riksdagen.se/fil/0D646925-B5C7-4DD8-BC77-6E793C995BF6</ref>
          <ref type="pdf">http://data.riksdagen.se/fil/81D4B344-1E86-474D-98CA-7238548E80ED</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Momodou Malcolm Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmari Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-FXCaKDBFttxW8gHJSnxkNU" type="signed"/>
        <correspContext corresp="i-FXCaKDBFttxW8gHJSnxkNU">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-L3t2URPAv9iLWgdCvbz7Uv"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-PmtbTRWppSXJvkDJzQBRMq" type="submitted">
          <date when="2020-10-02"/>
          <time when="10:40:22"/>
        </correspAction>
        <correspAction xml:id="i-NF6Q3M1jNid71Yvfb5ra1r" type="reviewed">
          <date when="2020-10-02"/>
          <time when="12:58:40"/>
        </correspAction>
        <correspAction xml:id="i-MJkx5eDECFTaRafnudKyEi" type="referred">
          <date when="2020-10-14"/>
        </correspAction>
        <correspAction xml:id="i-Biqj8xQcqPYrL8tVatEP1Y" type="assigned">
          <date when="2021-05-19"/>
          <time when="16:52:00"/>
        </correspAction>
        <correspContext corresp="i-Biqj8xQcqPYrL8tVatEP1Y">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-PVanQnqVJp8iYVek5ZQaVJ" type="behandlas_i"/>
        <correspContext corresp="i-PVanQnqVJp8iYVek5ZQaVJ">
          <ref type="uppgift">2020/21:SfU11</ref>
          <ref type="ref_dok_id">H801SfU11</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU11</ref>
          <ref type="ref_dok_titel">Förlängd ersättning till riskgrupper</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BpDUFHvwwz6eo58muB7caK" type="behandlas_i"/>
        <correspContext corresp="i-BpDUFHvwwz6eo58muB7caK">
          <ref type="uppgift">2020/21:SfU10</ref>
          <ref type="ref_dok_id">H801SfU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU10</ref>
          <ref type="ref_dok_titel">Riksrevisionens rapport om vägen till arbete efter nekad sjukpenning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8Sv85idTiLyfVPPe2B8JhB" type="behandlas_i"/>
        <correspContext corresp="i-8Sv85idTiLyfVPPe2B8JhB">
          <ref type="uppgift">2020/21:SfU1</ref>
          <ref type="ref_dok_id">H801SfU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YXErpmTYRRqxt4qhbbVXyH" type="behandlas_i"/>
        <correspContext corresp="i-YXErpmTYRRqxt4qhbbVXyH">
          <ref type="uppgift">2020/21:SfU21</ref>
          <ref type="ref_dok_id">H801SfU21</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU21</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7Mp4DDSmb1DArkmCfRig9X" type="behandlas_i"/>
        <correspContext corresp="i-7Mp4DDSmb1DArkmCfRig9X">
          <ref type="uppgift">2020/21:JuU25</ref>
          <ref type="ref_dok_id">H801JuU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU25</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-HnmXCvxNaheVRrSJseY7kQ" type="motHeader">
        <div xml:id="i-WTYVgjMdLzbLzmaLPDfnJ4" type="motTitle">
          Motion till riksdagen 2020/21:1306 av Nooshi Dadgostar m.fl.
          (V) En ny sjukförsäkring
        </div>
      </div>
      <div xml:id="i-GqKvvchbxXdmjqWy5hdF1b" type="motBody">
        <div xml:id="i-4gr5UH3JYRWMY1LFzEBBVx" type="TOC">
          <head xml:id="i-59VEwuscYZMKGFUwvVxbom">
            Innehållsförteckning
          </head>
          <list xml:id="i-Jh4QLzsyrTx98XQryeHnWx">
            <item xml:id="i-8MMAxxjqnrE3sQLrp1YPKi" style="indent-level: 1">
              Förslag till riksdagsbeslut
            </item>
            <item xml:id="i-MtuyU4wXaCZoU89WPX7mHe" style="indent-level: 1">
              1 Inledning
            </item>
            <item xml:id="i-ABpoussGWGoVf7Esb5RpCZ" style="indent-level: 2">
              1.1 Bakgrund
            </item>
            <item xml:id="i-E2roEBKsCSEuBUHua1tkf1" style="indent-level: 1">
              2 Prevention
            </item>
            <item xml:id="i-5dS7izDJBmYRSL8Z3VNxnw" style="indent-level: 1">
              3 Mål och ambitioner med sjukförsäkringen
            </item>
            <item xml:id="i-2YMra4aXZwNejT1bNX2RSC" style="indent-level: 1">
              4 Sjukförsäkringen under coronakrisen
            </item>
            <item xml:id="i-29dm4VusrhEN4p7po4FpPD" style="indent-level: 2">
              4.1 Karensavdraget
            </item>
            <item xml:id="i-YA6uuQhAywaFu5qu7N5ahh" style="indent-level: 2">
              4.2 Riskgrupper
            </item>
            <item xml:id="i-RRNxapv76yYN93pgjHVZXT" style="indent-level: 2">
              4.3 Starkare skydd för behovsanställda
            </item>
            <item xml:id="i-WaRoC6fdCpKvsY5CoWp56L" style="indent-level: 2">
              4.4 Uppskjutna operationer under coronapandemin
            </item>
            <item xml:id="i-F3UNwimZ8zp1SLodrGnhtT" style="indent-level: 1">
              5 En ny sjukförsäkring
            </item>
            <item xml:id="i-J6q6XA9RZiMJ1MrTTiTS5E" style="indent-level: 2">
              5.1 Utredningar av sjukförsäkringspolitiken
            </item>
            <item xml:id="i-D3RkfHW8aKdR6qLrtEs9bc" style="indent-level: 2">
              5.2 Slopa rehabiliteringskedjan
            </item>
            <item xml:id="i-tti3oc5ER9ammvXde5QZf" style="indent-level: 2">
              5.3 En trygg och individanpassad sjukförsäkring
            </item>
            <item xml:id="i-5gHh5bWVTUYn4a1t5j728d" style="indent-level: 2">
              5.4 Öka möjligheterna att överklaga sjukförsäkringsärenden
            </item>
            <item xml:id="i-XxLpUqGR8YVjNZPxjYmQcm" style="indent-level: 2">
              5.5 Rätten att engagera sig ideellt, studera och pröva annat
              arbete
            </item>
            <item xml:id="i-QrdQXfze1A2BvdoLcwyP7D" style="indent-level: 1">
              6 Villkoren för sjuk- och aktivitetsersättning
            </item>
            <item xml:id="i-MpcwmvukGqT9bQ9FGPZD3u" style="indent-level: 1">
              7 Arbetsskadeförsäkringen
            </item>
            <item xml:id="i-KCtDPVoUx6hVwEcnWWRiM4" style="indent-level: 2">
              7.1 Tillsätt en ny utredning
            </item>
            <item xml:id="i-3CfxZ37dEKLYhJ6fYVpDBR" style="indent-level: 2">
              7.2 Förändra bevisregeln och varaktighetskravet
            </item>
            <item xml:id="i-MtARwoZV59wNbC2Lkvrx66" style="indent-level: 2">
              7.3 Inkomstindexerad livränta
            </item>
            <item xml:id="i-UmzAAtnfr6nC7Jd7Mk8hAH" style="indent-level: 1">
              8 Arbetsgivarens ansvar att förebygga och rehabilitera
            </item>
            <item xml:id="i-PnGXZXa4rRKMXdXbeHYTh8" style="indent-level: 2">
              8.1 Behovet av en fungerande företagshälsovård
            </item>
            <item xml:id="i-VGR23p5D1SkprvcDPyPxLA" style="indent-level: 2">
              8.2 Möjligheter till vite och sanktioner mot arbetsgivare
            </item>
            <item xml:id="i-SXyaMmeNTWHkiEt71F5p72" style="indent-level: 1">
              9 Stärk och utveckla samordningsförbunden
            </item>
            <item xml:id="i-3Gfsp8WcQPEMinPxgmEmbk" style="indent-level: 1">
              10 Försäkringskassans ansvar
            </item>
            <item xml:id="i-NcPvuTxyR3PsKAfSoXPhH4" style="indent-level: 2">
              10.1 Ändra Försäkringskassans samordningsansvar till en samordningsskyldighet
            </item>
            <item xml:id="i-QwWZ2vzH1fMtzjTeA6vQXt" style="indent-level: 2">
              10.2 Försäkringskassans samverkan med hälso- och sjukvården
            </item>
            <item xml:id="i-TqgLn5Ka4Lpubwtw7eErvi" style="indent-level: 1">
              11 Stärkta ekonomiska villkor
            </item>
            <item xml:id="i-Dp9MypiPCpNubqgfmSnx4J" style="indent-level: 2">
              11.1 Höj ersättningsnivåerna
            </item>
            <item xml:id="i-4zK8zq2ijZMmxMGqyuNdGj" style="indent-level: 3">
              11.1.1 Höjda garantinivåer i sjuk- och aktivitetsersättningen
            </item>
            <item xml:id="i-XfQGxsrAe8zVZnZr1nTrgY" style="indent-level: 3">
              11.1.2 Se över antagandeinkomsten
            </item>
            <item xml:id="i-Wi5FFJ6yAoVENZaChCaKCR" style="indent-level: 2">
              11.2 Höjt bostadstillägg
            </item>
            <item xml:id="i-GhZjVb5PkyCyRJCpX7CMMH" style="indent-level: 2">
              11.3 Inför en särskild åldersfaktor i sjukförsäkringen
            </item>
          </list>
        </div>
        <div xml:id="i-W7pRa83M1SSSSxSsVemoRR" type="motProposal" subtype="förslag">
          <head xml:id="i-BPz7ZVKy5bLYPRoMypV6iq">
            Förslag till riksdagsbeslut
          </head>
          <list xml:id="i-VLRekj3X8UdyncDo6bdXMs" style="ol">
            <item xml:id="i-H7GweH7M1sCQXxEodSPWip">
              Riksdagen ställer sig bakom det som anförs i motionen om att
              regeringen bör återkomma med förslag om slopat karensavdrag från
              den första juli 2021 och tillkännager detta för regeringen.
            </item>
            <item xml:id="i-GuC1LLE4QmQ9723Ckbah5q">
              Riksdagen ställer sig bakom det som anförs i motionen om att
              regeringen bör återkomma med förslag om att utvidga rätten till
              ersättning för den som lever med någon som tillhör en riskgrupp
              eller har barn som tillhör en riskgrupp och tillkännager detta
              för regeringen.
            </item>
            <item xml:id="i-As3scKHppoKzTG6SwXsFpK">
              Riksdagen ställer sig bakom det som anförs i motionen om att
              regeringen bör återkomma med förslag som stärker behovsanställdas
              ekonomiska skydd vid sjukfrånvaro och tillkännager detta för regeringen.
            </item>
            <item xml:id="i-KBRXqddbKhWf4oDism3ekK">
              Riksdagen ställer sig bakom det som anförs i motionen om att
              regeringen bör återkomma med förslag om att göra undantaget från
              prövningen mot normalt förekommande arbete efter dag 180 och dag
              365 vid ansökan om sjukpenning om behandling eller operation skjutits
              upp permanent och omfatta samtliga orsaker till uppskjutandet
              och tillkännager detta för regeringen.
            </item>
            <item xml:id="i-TGnosKU672afzcPaXyfKfK">
              Riksdagen ställer sig bakom det som anförs i motionen om att
              regeringen bör slopa rehabiliteringskedjan och återkomma med förslag
              om en ny rehabiliteringsmodell utifrån steg-för-steg-modellen
              och tillkännager detta för regeringen.
            </item>
            <item xml:id="i-VfrPJuBj4LZUozuuPj5YEq">
              Riksdagen ställer sig bakom det som anförs i motionen om att
              regeringen bör återkomma med förslag på förändrade regler i sjukförsäkringen
              och tillkännager detta för regeringen.
            </item>
            <item xml:id="i-FDnqc659m7ZMChRxyh6SoM">
              Riksdagen ställer sig bakom det som anförs i motionen om att
              regeringen bör återkomma med förslag om att stärka rätten till
              rättshjälp och tillkännager detta för regeringen.
            </item>
            <item xml:id="i-6Jyon2gNSTiJiZLwetuRJ7">
              Riksdagen ställer sig bakom det som anförs i motionen om att
              det bör göras en översyn med syftet att i lag säkra rätten för
              personer med sjukpenning samt sjuk- och aktivitetsersättning att
              engagera sig ideellt utan att det inkräktar på rätten till ersättning
              från sjukförsäkringen och tillkännager detta för regeringen.
            </item>
            <item xml:id="i-KRHFm1eXY5H2EnaZPYTUgf">
              Riksdagen ställer sig bakom det som anförs i motionen om att
              regeringen bör återkomma med förslag om utvidgad rätt till studier
              under rehabiliteringen och tillkännager detta för regeringen.
            </item>
            <item xml:id="i-Kmk9Y51RAToSJ3oXvvYR2f">
              Riksdagen ställer sig bakom det som anförs i motionen om att
              regeringen bör utreda hur återgången till arbete efter sjukskrivning
              kan underlättas genom anställningar med statligt stöd och tillkännager
              detta för regeringen.
            </item>
            <item xml:id="i-7kd1QZfX2uAKjoZNFzhqVZ">
              Riksdagen ställer sig bakom det som anförs i motionen om att
              regeringen bör tillsätta en utredning med uppdraget att se över
              hur arbetsskadeförsäkringen kan förbättras för att ge fler arbetsskadade
              den ersättning de har rätt till och tillkännager detta för regeringen.
            </item>
            <item xml:id="i-PpWnok3u6F31gq1wUFESL8">
              Riksdagen ställer sig bakom det som anförs i motionen om att
              regeringen bör återkomma med förslag om att införa en bevislättnadsregel
              i arbetsskadeförsäkringen och tillkännager detta för regeringen.
            </item>
            <item xml:id="i-nsNwRVBEyhwqoQocz8svb">
              Riksdagen ställer sig bakom det som anförs i motionen om att
              regeringen bör återkomma med förslag om att förändra varaktighetskravet
              i arbetsskadeförsäkringen till sex månader och tillkännager detta
              för regeringen.
            </item>
            <item xml:id="i-4eDXsrDnhs74uCURqb7iJE">
              Riksdagen ställer sig bakom det som anförs i motionen om att
              regeringen bör se över möjligheterna att inkomstindexera arbetsskadelivräntan
              och tillkännager detta för regeringen.
            </item>
            <item xml:id="i-8TjxFDUKivQjtn4Pv7QEi7">
              Riksdagen ställer sig bakom det som anförs i motionen om att
              regeringen bör återkomma med förslag för att säkerställa att fler
              får tillgång till samordningsförbundens insatser och att samordningsförbundens
              insatser blir tillgängliga i alla landets kommuner, och detta
              tillkännager riksdagen för regeringen.
            </item>
            <item xml:id="i-WEWF9Wyoxmq2pH8MHz3XuD">
              Riksdagen ställer sig bakom det som anförs i motionen om att
              regeringen bör återkomma med förslag om tydliga samverkansuppdrag,
              långsiktiga former för samordnade insatser och tydligare styrning
              av samverkansförbunden och tillkännager detta för regeringen.
            </item>
            <item xml:id="i-Av7joGEv2dpZrPfphC1GyG">
              Riksdagen ställer sig bakom det som anförs i motionen om att
              regeringen bör återkomma med förslag om att ändra Försäkringskassans
              samordningsansvar till en samordningsskyldighet och tillkännager
              detta för regeringen.
            </item>
            <item xml:id="i-F8ig9Ey75rgZ9w8m26bxAg">
              Riksdagen ställer sig bakom det som anförs i motionen om att
              regeringen bör återkomma med förslag om förtydligade riktlinjer
              för Försäkringskassan och tillkännager detta för regeringen.
            </item>
            <item xml:id="i-2AhivbtSCzUUEXL3dquXU9">
              Riksdagen beslutar att garantinivåerna i sjuk- och aktivitetsersättningen
              ska höjas med 0,3 prisbasbelopp.
            </item>
            <item xml:id="i-DTHxf2hpptvzPvcLCEEdZK">
              Riksdagen ställer sig bakom det som anförs i motionen om att
              regeringen bör återkomma med tilläggsdirektiv till utredningen
              Ett mer ändamålsenligt regelverk i sjuk- och aktivitetsersättningen
              och för förmåner vid rehabilitering om att även se över modellen
              för beräkning av antagandeinkomst och tillkännager detta för regeringen.
            </item>
            <item xml:id="i-KuwHvxnDdeuz55Tr7AWGEe">
              Riksdagen ställer sig bakom det som anförs i motionen om att
              bostadstillägget i sjuk- och aktivitetsersättningen ska justeras
              enligt förändringarna i bostadstillägget för ålderspensionärer
              i proposition 2018/19:134 Förbättrat grundskydd för pensionärer
              och tillkännager detta för regeringen.
            </item>
            <item xml:id="i-5zZauYhP4iFsLYRWEExNnn">
              Riksdagen ställer sig bakom det som anförs i motionen om att
              regeringen bör återkomma med förslag om åldersfaktor i sjukförsäkringen
              enligt beskrivningen i motionen och tillkännager detta för regeringen.
            </item>
          </list>
        </div>
        <div xml:id="i-JB9mNYrCbwNQR8XKCTw3y9" type="motContent">
          <head xml:id="i-BDh1KvafhD45jCuj3HDqpS" type="h1">
            1 Inledning
          </head>
          <p xml:id="i-QPeFxiAdgypJCQbMs71MPk">
            Alla kan bli sjuka. Alla har därför intresse av en bra sjukförsäkring.
            Den svenska sjukförsäkringen bygger på att personer som drabbas
            av sjukdom som gör dem oförmögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Socialförsäkringen, och särskilt sjukförsäkringen, är
            central i jämlikhetspolitiken. Den fördelar resurser mellan människor
            utifrån förmåga och efter behov samt mellan de olika livsfaser
            vi går igenom. Robusta generella trygghetssystem minskar också
            framväxten av privata sjukförsäkringar.
          </p>
          <p xml:id="i-MgocfAcKtZsJcBpJ7foEvS">
            För att sjukförsäkringen ska fungera måste den vara behovsstyrd.
            Under senare tid har andra ambitioner och målsättningar kommit
            att styra sjukförsäkringens funktion. Ambitionerna att minska
            statens kostnader för sjukförsäkringen har lett till att sjuka
            misstänkliggörs och att systemen stramats åt. I stället för att
            satsa på det förebyggande arbetet, ett mer hållbart arbetsliv
            och rehabilitering – vilket enligt en stor del av forskarkåren
            är det som behövs för att komma åt de ökande sjuktalen – har såväl
            borgerliga som socialdemokratiskt ledda regeringar riktat udden
            mot de sjuka. De återkommande vittnesmålen om hur uppenbart sjuka
            och arbetsoförmögna människor utförsäkras med de mest hårresande
            motiveringar kan inte längre anses utgöra enskilda fall. Det rör
            sig om allvarliga och strukturella systemfel som måste åtgärdas
            omedelbart. När människor tvingas ut i ett arbetsliv de inte klarar
            av, på en arbetsmarknad där de inte hittar någon plats – med fattigdom
            som följd – tvingas ytterligare kostnader på kommunerna, anhöriga
            och den närmsta familjen.
          </p>
          <p xml:id="i-V1NRHB57vAtVPE1EhhyGXa">
            Vänsterpartiet menar att detta är ovärdigt ett välfärdsland som
            Sverige. Det finns ingen motsättning mellan en robust sjukförsäkring
            som ger stöd och trygghet åt den som är sjuk och ett samhälle
            där människor mår bra, arbetar och bidrar till det gemensamma
            efter förmåga. Tvärtom är den trygghet som en fungerande sjukförsäkring
            ger en förut­sättning för ett sådant samhälle. Därför behövs en
            ny sjukförsäkring som lever upp till de krav vi alla bör kunna
            ställa på den.
          </p>
          <head xml:id="i-AuNQeCCgfGEZde9KyAPmUz" type="h2">
            1.1 Bakgrund
          </head>
          <p xml:id="i-WFzcDTGPptucdkuv8S1J9m">
            Den borgerliga regering som styrde Sverige mellan 2006 och 2014
            försämrade sjukför­säkringen drastiskt. Försämringarna motiverades
            med att man ville ”minska bidrags­beroendet” och ”minska utanförskapet”.
            2008 genomförde regeringen en sjukförsäk­ringsreform som bl.a.
            innebar att en s.k. rehabiliteringskedja med fasta tidsgränser
            för när arbetsförmågan skulle prövas infördes. Dessutom infördes
            en bortre tidsgräns i sjukförsäkringen, den s.k. stupstocken.
            Efter 2,5 år (914 dagar) skulle det inte finnas någon möjlighet
            att vara fortsatt sjukskriven, med begränsade undantag. Reformen
            fick omfattande konsekvenser. Totalt skulle 100 000 personer bli
            utförsäkrade och läkare slog larm om att svårt sjuka inte fick
            sjukpenning.
          </p>
          <p xml:id="i-BYN6wmE8g8esZfCWfAeQy4">
            Den borgerliga regeringens argument om att sjukförsäkringen överutnyttjades
            motsades av en rad arbetslivsforskare. De slog bl.a. fast att
            85 procent av den ökande sjukfrånvaron berodde på att fler var
            sjukskrivna längre, snarare än att fler blev sjuk­skrivna. Detta
            förklarades med att systemen för rehabilitering på arbetsplatserna
            underminerats, bl.a. till följd av besparingarna inom företagshälsovården.
            1993 hade de statliga stöden till företagshälsovården dragits
            in. Dessutom hade möjligheten till lönesubventionerade anställningar
            för sjukskrivna anställda försvunnit några år tidigare. Under
            krisåren på 1990­talet drog arbetsgivarna ner på resurser som
            tidigare hade funnits för omställningslösningar. Sammantaget ledde
            dessa förändringar till att det blev svårare för sjukskrivna att
            komma tillbaka till arbetslivet och att de långa sjukskriv­ningarna
            ökade.
          </p>
          <p xml:id="i-EiZVBgXWxrut6yJ5ZhPKS4">
            En annan förklaring till de ökade sjuktalen presenterades av
            Töres Theorell, professor vid Karolinska institutet. Han pekade
            på det alltmer slimmade arbetslivet, ett högre arbetstempo från
            början av 1990-talet och en bit in på 2000-talet i kombination
            med att vissa grupper fick försämrade möjligheter att påverka
            sin arbetssituation. Han nämner särskilt kvinnor anställda i kommuner
            och landsting (regioner). I en artikel i Läkartidningen 2011 slog
            han fast: ”Att bortse från förändringarna i arbetsmiljön under
            1990­talet som en viktig orsak till de ökade långtidssjukskrivningarna
            särskilt bland kvinnor anställda i kommuner och landsting måste
            anses vara ett stort misstag.”
          </p>
          <p xml:id="i-LznLkPwmicZ9fTkySiteZD">
            När S-MP-regeringen tillträdde 2014 lovade den att ta bort stupstocken.
            Löftet uppfylldes tillsammans med Vänsterpartiet i december 2015.
            Det var ett viktigt steg i att återupprätta en anständig sjukförsäkring.
            Tyvärr har regeringen varit ovillig att ta andra betydande steg.
            Rehabiliteringskedjan är kvar och regeringens styrning av Försäkrings­kassan
            med kvantitativa mål har fått svåra konsekvenser och mött hård
            kritik.
          </p>
          <p xml:id="i-UKx77RTKRVhhgXrkKwbT4J">
            Mellan år 2000 och 2019 ökade Sveriges befolkning med 1,5 miljoner
            människor. Trots det är 2019 det år då minst resurser lagts på
            sjukförsäkringen under hela 2000-talet. Under 2019 fick drygt
            68 procent av de som ansökte om sjukersättning – det som tidigare
            kallades förtidspension – avslag från Försäkringskassan. Därmed
            beviljades drygt 5 400 personer sjukersättning för första gången
            under 2019. Detta går att jämföra med 41 000 år 2007, innan reglerna
            ändrades av den dåvarande borgerliga regeringen. De skärpta reglerna
            är den främsta anledningen bakom förändringen, men Försäkrings­kassans
            handläggning har också lett till fler avslag. Att S-MP-regeringen
            inte tagit tag i frågan sedan den tillträdde 2014 är obegripligt.
          </p>
          <p xml:id="i-2bSmrRsUwFuJfo1Yet8sS1">
            Bilden av Sverige som ett land med starka och robusta välfärdssystem
            lever kvar, men i realiteten har vi halkat efter. Vid en jämförelse
            med övriga europeiska länder av de samlade offentliga transfereringarna
            (utgifter för socialförsäkringen, arbetslöshets­ersättningen och
            det ekonomiska biståndet) i förhållande till bnp kommer Sverige
            på 18:e plats. Vänsterpartiet vill ändra på detta och lägger i
            denna motion förslag för en bättre sjukförsäkring.
          </p>
          <head xml:id="i-4MCeiNzjvDomDjNgDxXwQJ" type="h1">
            2 Prevention
          </head>
          <p xml:id="i-QDBzejbipegWvSD4fAGngq">
            För att sjuktalen ska hållas låga behöver ohälsan i samhället
            kopplad till arbetslivet tryckas tillbaka. Det krävs ett preventivt
            holistiskt arbete för att minska riskerna för ohälsa och att människor
            därmed hamnar i långa sjukskrivningsprocesser. Det finns i dag
            en rad sjukdomar relaterade till hur arbetslivet ser ut och utformas,
            och därför behöver reformer även på detta område ske. Vissa folkhälsosjukdomar,
            såsom hjärt-kärlsjukdomar och olika cancerformer, kommer delar
            av befolkningen att drabbas av. Hälso- och sjukvården behöver
            få möjlighet att rehabilitera patienter till ett fungerande liv
            innan en återgång till arbetslivet krävs. Här behöver insatser
            göras för att minska sjuktalen genom vård och rehabilitering,
            inte genom hårdare bedömningar av vem som är för sjuk för att
            arbeta.
          </p>
          <p xml:id="i-Rv9MKshHr7AkHkqrHUSJLS">
            Insatser behöver göras inom ytterligare områden. Det handlar
            om en förbättrad och mer hållbar arbetsmiljö, om minskad stress,
            en bättre fungerande och mer förebyggande hälso- och sjukvård
            samt ett mer jämställt och jämlikt samhälle där ansvaret för hem­arbete
            och familj fördelas mer lika. Vänsterpartiets politik för alla
            dessa områden ryms inte i denna motion. Här beskriver vi de åtgärder
            som behövs inom sjukförsäkringen.
          </p>
          <head xml:id="i-WAM1MHxEGj4JKePCfqHVMu" type="h1">
            3 Mål och ambitioner med sjukförsäkringen
          </head>
          <p xml:id="i-4A1PpBgkVeN6mbJ9aXvQj6">
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna. När övriga partier vill
            pressa ner sjuktalen vill vi förbättra människors hälsa, så att
            de inte behöver sjukskrivas.
          </p>
          <p xml:id="i-P4dHVS9o1PmaVwvTWNsGXZ">
            Inspektionen för socialförsäkringen (ISF) presenterade under
            2018 flera rapporter om sjukpenningen, Försäkringskassans handläggning
            och regeringens styrning av myndigheten. Rapporterna visar tydligt
            att allt fler får avslag på sin ansökan om sjukpenning. Detta
            är ett direkt resultat av regeringens styrning. Regeringen satte
            2016, i regleringsbrevet för Försäkringskassan, målet att sjukpenningtalet
            skulle uppgå till högst 9,0 dagar per år vid utgången av år 2020.
            Enligt ISF har detta mål inneburit att Försäkringskassan fokuserar
            allt mer på mätbara produktionsmål och att tillämpningen är mer
            restriktiv i dag än tidigare.
          </p>
          <p xml:id="i-5m4XeMRMqZwUV1tgnnHHtH">
            Utgångspunkten är att den försäkrades tid ska vara så kort som
            möjligt inom systemet, men effekten har snarare blivit att personer
            i behov av sjukpenning drabbas hårdare än tidigare och roten till
            problemet gällande sjukskrivningar är inte löst. Avslagen slår
            hårt mot människors privatekonomi och deras möjlighet att försörja
            sig själva begränsas kraftigt. De som drabbats av sjukdom mår
            ännu sämre och blir ännu sjukare när de blir misstrodda och inte
            får det stöd de behöver och förtjänar. Höga sjukskrivningstal
            kommer aldrig åtgärdas genom att människor hamnar i fattigdom.
          </p>
          <p xml:id="i-92qrzLHGwX72gyPFt63U5y">
            Regeringen tog i Försäkringskassans regleringsbrev för 2019 bort
            målet om att sjukpenningtalet ska uppgå till högst 9,0 dagar.
            Nu ska myndigheten i stället styras med målet att frånvaron från
            arbete p.g.a. sjukdom ska ligga på en långsiktigt stabil och låg
            nivå, vilket också är målet för utgiftsområde 10 Ekonomisk trygghet
            vid sjukdom och funktionsnedsättning. I regleringsbrevet skriver
            regeringen också att skillnaden i sjukpenningtal mellan kvinnor
            och män samt omotiverade regionala skillnader i sjukfrånvaron
            ska minska.
          </p>
          <p xml:id="i-VXiYrwi87uqjFYHWNJZZsA">
            Vänsterpartiet menar att det i detta sammanhang är viktigt att
            skilja mellan den samlade politikens ansvar och Försäkringskassans
            uppgift. Försäkringskassan fattar beslut om nya sjukskrivningar
            och förlängningar och är ansvariga för samordningen av rehabiliteringen
            av den som är sjukskriven. Myndighetens verksamhet och handlägg­ning
            måste styras på ett långsiktigt, stabilt och även i övrigt rättssäkert
            sätt. Genom sitt samordningsansvar för rehabiliteringen kan och
            bör myndigheten arbeta för en effektiv och hållbar återgång till
            arbete och för att jämna ut könsspecifika skillnader, men beslut
            om sjukskrivning bör under inga omständigheter vägledas av utgiftsområdets
            mål. Att säkerställa att ohälsan, stressen och frånvaron från
            arbete p.g.a. sjukdom ska ligga på en långsiktigt stabil och låg
            nivå är snarare en uppgift för arbetsmarknadspolitiken, arbetsmarknadens
            parter och sjukvården.
          </p>
          <head xml:id="i-GRsyhkxssts7AGKr8uSEBe" type="h1">
            4 Sjukförsäkringen under coronakrisen
          </head>
          <p xml:id="i-Qj72pkNMjjtfUX4gq8vkhG">
            Coronapandemin har påmint oss om att vi alla kan bli sjuka och
            om vikten av system som ger ekonomisk trygghet vid sjukdom. Pandemin
            har också visat på de ödesdigra konsekvenserna sjuknärvaro kan
            få och hur låga ersättningsnivåerna i sjukförsäkringen är. Dessa
            insikter har lett till tillfälliga satsningar på en förstärkt
            sjukförsäkring. Vänsterpartiet menar att flera av satsningarna
            borde göras permanenta.
          </p>
          <head xml:id="i-DKweTjCNCGB76oB1saciiM" type="h2">
            4.1 Karensavdraget
          </head>
          <p xml:id="i-YKRdcjG81HMsrKCganSrhq">
            Efter påtryckningar från bl.a. Vänsterpartiet meddelade regeringen
            den 13 mars 2020 att den tillfälligt skulle slopa karensavdraget.
            Förslaget lades fram i proposition 2019/20:132 Extra ändringsbudget
            för 2020 – Åtgärder med anledning av coronaviruset som röstades
            igenom av riksdagen den 2 april 2020. Det visade sig senare att
            förslaget i praktiken inte innebär ett slopat karensavdrag, utan
            en mindre kompensation för karensavdraget.
          </p>
          <p xml:id="i-YRiUKzkZhLcarGtLKxBjme">
            Beslutet motiveras med att man vill att människor ska stanna
            hemma från arbetet när de är sjuka och därmed minska smittspridning
            under den pågående coronapandemin. Genom riksdagens beslut bemyndigas
            regeringen att under den pågående pandemin lämna föreskrifter
            om karens för att kompensera inkomstbortfallet som följer av karens­avdraget.
            Det nya regelverket gällde från början mellan 11 mars och 31 maj.
            Det har nu förlängts till den 31 december 2020. Till en början
            framställde regeringen förslaget som att det innebär ett slopat
            karensavdrag. Det var så det beskrevs på regeringens hemsida och
            så regeringens företrädare talade om det i medier. Det var också
            utifrån den beskriv­ningen som Vänsterpartiet röstade för förslaget.
            I själva verket innebär regeringens föreskrifter en möjlighet
            för den enskilde att retroaktivt ansöka om ersättning för karens.
            Ersättningen uppgick till en början till 700 kronor för löntagare,
            men höjdes sedan till 804 kronor.
          </p>
          <p xml:id="i-6prV6JshrjYop6HdyGmwff">
            Regeringen motiverar konstruktionen med ett schablonavdrag med
            att man inte vill öka arbetsbördan hos Försäkringskassan som är
            hårt belastad i dessa tider. Eftersom staten står för hela sjuklönekostnaden
            under coronapandemin, och arbetsgivarna ersätts retroaktivt via
            skattekontot, är det svårt att se hur ett slopat avdrag skulle
            innebära så mycket mer arbete för Försäkringskassan än den schablonersättning
            som den enskilde nu ska ansöka om. Det ligger närmare till hands
            att anta att regeringens rädsla för ökade kostnader för staten
            samt att det skulle vara svårare att återinföra avdraget, om det
            faktiskt slopades, varit mer avgörande.
          </p>
          <p xml:id="i-Udoi5zForxaf98whfqUoER">
            För att motivera människor att stanna hemma från arbetet när
            de är sjuka, och på så vis minska smittspridningen, måste den
            ekonomiska kompensationen vara högre. Att ekonomiskt straffa de
            som tar sitt ansvar för att stoppa spridningen av pandemin är
            en märklig åtgärd i dessa tider. Vänsterpartiet har länge krävt
            att karensavdraget slopas. Vi menar att människor som är sjuka
            inte ska tvingas gå till arbetet för att få ihop sin ekonomi.
            Sverige är i dag det enda landet i Norden som har karensavdrag.
            Vi anser därför att karensadraget bör slopas permanent. Vänsterpartiet
            vill slopa karensavdraget och låta arbetsgivarna stå för kostnaden.
          </p>
          <p xml:id="i-P2e2sXsEv2nyWNaagpYfpK">
            Coronakrisen har visat hur skadligt det kan vara med sjuknärvaro,
            dvs. att arbetstagare känner sig tvingade att gå till jobbet trots
            att de inte är friska. Något vi egentligen vetat sedan länge.
            I rapporten Friskt liv i sikte? från 2015 lyfte Kommunal frågan
            om sjuknärvaro. Ett av underlagen till rapporten var en enkätundersökning
            som 3 717 medlemmar svarade på. Svaren visade bl.a. att omkring
            59 procent av Kommunals medlemmar rapporterade att de under det
            senaste året har gått till jobbet minst en gång trots att de inte
            kände sig tillräckligt friska för att göra det och borde stannat
            hemma. Endast 7 procent rapporterade sjuknärvaro en enstaka gång
            det senaste året, medan ca 55 procent rapporterade att de gjort
            det vid två till fem tillfällen. Cirka 38 procent har haft sjuknärvaro
            vid fler än fem tillfällen.
          </p>
          <p xml:id="i-3FaBNHEErs3NQVTdNwSom7">
            Kommunals rapport visar också att sjuknärvaro är särskilt vanligt
            inom tre yrkesområden, nämligen äldreomsorg, förskola/skola samt
            teknik, fastighet och underhåll. Särskilt anmärkningsvärd är den
            höga andelen sjuknärvarande inom äldreomsorg, förskola och skola.
            Den sjuknärvaron riskerar inte bara att på sikt göra arbetstagaren
            mer sjuk utan riskerar också att öka sjukdomsrisken för vårdtagare
            och klienter inom äldreomsorgen och för barn i förskola och skola,
            något vi sett fått ödesdigra konsekvenser under coronapandemin.
          </p>
          <p xml:id="i-Y5gnxZsvP2NySyNkUBkpQj">
            En annan fråga i Kommunals enkät handlade om vilka motiv de sjuknärvarande
            hade för att arbeta trots sjukdom. Det vanligaste motivet, som
            56 procent angav, var att de ville undvika karensavdrag.
          </p>
          <p xml:id="i-QNuoxHEyHUAyuap6sxpTb">
            Gunnar Bergström, professor i arbetshälsovetenskap vid Högskolan
            i Gävle, menar att sjuknärvaro leder till ökad risk för sjukskrivning.
            Enligt Bergström ökar risken för att i framtiden behöva sjuk-
            eller aktivitetsersättning redan vid en sjuknärvaro på två tre
            gånger under ett år. För de som var sjuknärvarande fyra gånger
            eller mer ökade risken ännu mer jämfört med för dem som inte hade
            någon sjuknärvaro.
          </p>
          <p xml:id="i-4j3NTdWtE4ACE3m3RRiD39">
            Sjuknärvaro leder sannolikt även till ökade kostnader för arbetsgivarna.
            Enligt Bergström brukar uppskattningar av kostnader för sjuknärvaro
            visa att sjuknärvaron är dyrare för arbetsgivare än sjukfrånvaron,
            även om det är svårt att beräkna eller bedöma. Regeringen bör
            återkomma med förslag om slopat karensavdrag från den första juli
            2021. Detta bör riksdagen ställa sig bakom och ge regeringen till
            känna.
          </p>
          <p xml:id="i-B2c1FK75PUp3Gf3CbEvys6">
            Vänsterpartiets förslag om slopat karensavdrag bör ses tillsammans
            med vår satsning på minskat sjuklöneansvar för mindre företag
            som beskrivs närmare i motionen Social trygghet för småföretagare
            (2020/21:302). Sammantaget väntas reformen kosta 1,65 miljarder
            kronor 2021 och 3,4 miljarder kronor 2022 då den gäller hela året.
            Dessa kostnader vägs upp av ökade skatteintäkter.
          </p>
          <head xml:id="i-YKtZcYSPbges4CGii82kCy" type="h2">
            4.2 Riskgrupper
          </head>
          <p xml:id="i-AHmHqoFDfPsefAGvpGpoA2">
            Tidigt under coronapandemin stod det klart att vissa grupper
            löpte betydligt större risk att bli svårt sjuka och även avlida
            till följd av covid-19. Äldre och personer med vissa sjukdomstillstånd
            definierades därmed som särskilda riskgrupper. Vänsterpartiet,
            och flera andra riksdagspartier, lyfte tidigt under våren 2020
            upp behovet av en särskild ersättning och rätt till ledighet för
            de som tillhörde en riskgrupp och saknade möjlighet att arbeta
            hemifrån under pandemin. Vi lyfte även att de som lever nära någon
            som tillhör en riskgrupp borde få rätt till ersättning och att
            föräldrar till barn som tillhör en riskgrupp bör ha rätt att vara
            hemma och vårda barnet. Dessa grupper skulle annars stå inför
            valet att arbeta med risk för liv och hälsa eller att förlora
            sin inkomst, och möjligen även sitt arbete.
          </p>
          <p xml:id="i-MVo6CoUB7rznuwKCL9hPbG">
            Regeringen har agerat långsamt och hela tiden hävdat att frågan
            är så komplicerad att det tar lång tid att finna en lösning. Den
            10 juni 2020 presenterade regeringen en lösning. Den innebar att
            mellan den 1 juli och 30 september har personer som tillhör en
            av Socialstyrelsen definierad riskgrupp, och som inte har möjlighet
            att arbeta hemifrån eller måste avstå från arbete för att undvika
            att smittas av covid-19, rätt att få förebygg­ande sjukpenning.
            Ersättningen uppgår till högst 804 kronor per dag. Regeringen
            har också beslutat om en tillfällig reglering som innebär att
            smittbärarpenning kan lämnas till vissa anhöriga till personer
            i riskgrupp. Den begränsas till anhöriga som bor med personer
            i riskgrupper och på deltid tar hand om dem, som personliga assistenter
            eller personer med närståendepenning. Regeringen har även gjort
            det möjligt att få tillfällig föräldrapenning för att barn som
            nyligen varit allvarligt sjuka och som p.g.a. det eller en behandling
            som barnet har genomgått ska kunna skyddas mot smitta av det virus
            som orsakar sjukdomen covid-19. Först den 24 augusti öppnades
            Försäkringskassans e‑tjänst för ansökningar.
          </p>
          <p xml:id="i-NVd1QKo19arLeXSYQKeDHz">
            Vänsterpartiet ifrågasätter varför det tagit så lång tid att
            få denna reglering på plats. Under perioden har många människor
            drabbats hårt, både ekonomiskt, psykiskt och fysiskt. Regeringen
            hävdar att den införda regleringen går att jämföra med att utforma
            en ny socialförsäkringsförmån.
          </p>
          <p xml:id="i-D2DW8N1ZtiHbiHJ6yqCuXJ">
            Vänsterpartiet delar inte den bedömningen. Den konstruktion som
            regeringen valt föreslog vi redan i mars. Regeringens långsamma
            agerande i denna fråga har mycket stora konsekvenser för den enskilde.
            För att inte ytterligare försätta de människor som berörs av denna
            reglering i en situation av ovisshet måste regeringen snarast
            återkomma med besked om att reglerna kommer att förlängas och
            gälla så länge pandemin pågår. Regeringen meddelade i september
            2020 att bestämmelserna om ersättning för risk­grupper ska vara
            kvar året ut. Vänsterpartiet välkomnar detta besked.
          </p>
          <p xml:id="i-3SFQcf2g4xP4vFwnD7akKU">
            Vänsterpartiet är också kritiskt till den avgränsning som regeringen
            gjort gällande personer som bor med någon som tillhör en riskgrupp.
            Vi menar att bestämmelserna är för snäva då de endast omfattar
            personer som på deltid tar hand om någon i en risk­grupp, som
            personliga assistenter eller personer med närståendepenning. Även
            bestäm­melserna avseende vård av barn som tillhör en riskgrupp
            är för snävt definierade då dessa endast omfattar barn som nyligen
            varit allvarligt sjuka. Andra tillstånd som gör att de tillhör
            en riskgrupp ger ingen rätt till ersättning, vilket försätter
            människor i den svåra situation som regeringen och riksdagen velat
            undvika. En granskning från tidningen Arbetet från augusti 2020
            visar att underlagen avseende anhöriga togs fram i stor hast och
            att flera myndigheter var inblandade, vilket verkar ha lett till
            viss förvir­ring. Vänsterpartiet menar att regeringen nu bör åtgärda
            dessa brister. Regeringen bör återkomma med förslag om att utvidga
            rätten till ersättning för den som lever med någon som tillhör
            en riskgrupp eller har barn som tillhör en riskgrupp. Detta bör
            riksdagen ställa sig bakom och ge regeringen till känna.
          </p>
          <head xml:id="i-N6CNpZzACrZffLm6GRCCp6" type="h2">
            4.3 Starkare skydd för behovsanställda
          </head>
          <p xml:id="i-QLEwXAeXx3mMvmjbTNweww">
            För att minska risken för spridning av coronaviruset uppmanas
            alla att stanna hemma vid minsta sjukdomssymptom. Därmed är det
            extra viktigt att det finns ett ekonomiskt skydd för de som av
            denna anledning inte kan arbeta. Detta gäller särskilt i äldreom­sorgen
            där smittspridning får förödande konsekvenser. Var fjärde person
            som jobbar inom den kommunala äldreomsorgen är tillfälligt anställd
            och var femte är visstids­anställd med timlön. Många saknar därmed
            ekonomiskt skydd vid sjukfrånvaro. Värst är det i Stockholmsregionen,
            där smittspridningen på äldreboendena också varit mest omfattande.
            I den privata äldreomsorgen är andelen visstidsanställda ännu
            högre. Som visstidsanställd med timlön har man begränsad rätt
            till både sjuklön och sjukpenning.
          </p>
          <p xml:id="i-VmAqzmqoNLGE2ZQSsyJAwR">
            Vänsterpartiet vill att heltid ska vara norm och att anställningsformen
            allmän visstidsanställning ska avskaffas. Det skulle lösa en stor
            del av de problem som tydliggjorts inom äldreomsorgen den senaste
            tiden. För att snabbt åtgärda de akuta problem som råder just
            nu behövs dock en snabbare lösning på frågan.
          </p>
          <p xml:id="i-LkcYTTLzkA2qBuJmRTWbns">
            Vänsterpartiet föreslår att en tillfällig sjukpenning införs
            under en avgränsad period, medan coronapandemin pågår. Den tillfälliga
            sjukpenningen administreras av Försäkringskassan och vänder sig
            till behovsanställda (anställning där den anställde kallas in
            vid behov) som inte har rätt till sjuklön. För att kvalificera
            sig för den tillfälliga sjukpenningen ska man uppfylla samma arbetskrav
            som tillfälligt gäller för a‑kassan. Ersättningsnivån är samma
            som för vanlig sjukpenning. En grundnivå behöver införas för den
            som har väldigt låg eller ingen SGI. I vårt förslag uppgår grundnivån
            till 600 kronor per dag. Antalet dagar man får ersättning för
            baseras på hur många dagar man arbetat under valfri månad under
            en föregående sexmånadersperiod.
          </p>
          <p xml:id="i-6McViNg3zahxhRbZQwrx6o">
            Utredningen En trygg sjukförsäkring med människan i centrum presenterar
            en annan lösning på samma problem. Den föreslår att behovsanställda
            bör få sin arbetsförmåga bedömd mot behovsanställningen under
            de första 90 dagarna i sjukfallet, om det kan antas att hen skulle
            ha arbetat där om hen inte var sjuk. Med nuvarande regelverk betraktas
            behovsanställda som arbetslösa och arbetsförmågan bedöms mot normalt
            förekommande arbete. Ersättningen för gruppen är därmed också
            lägre. Vänsterpartiet menar att det vore lämpligare med en bestämmelse
            som fastslog att prövningen ska ske på detta sätt de första 180
            dagarna. Regleringen för arbetstagare skulle därmed likställas
            med den reglering som gäller för egenföretagare. Regleringen träffar
            dessutom enbart de arbetstagare som har den mest osäkra typen
            av anställningar. Det vore både tydligare och mer enhetligt med
            en reglering som träffar samtliga arbetstagare som inte har en
            tillsvidareanställning, där rätten till sjukpenning skulle vara
            avhängig möjligheten för arbetstagaren att föra i bevis att arbete
            skulle ha utförts om arbetstagaren inte blivit sjuk. Vänsterpartiet
            anser att det viktigaste är att problemet åtgärdas; den exakta
            lösningen är mindre viktig. Regeringen bör återkomma med förslag
            som stärker behovsanställdas ekonomiska skydd vid sjukfrånvaro.
            Detta bör riksdagen ställa sig bakom och ge regeringen till känna.
          </p>
          <head xml:id="i-EfqYSd2qTNqrPzQDnG1cDf" type="h2">
            4.4 Uppskjutna operationer under coronapandemin
          </head>
          <p xml:id="i-G2VCWspqmdcbfrgjoTneiN">
            Coronapandemin har inneburit en mycket hög belastning på vården
            runt om i landet. I mars 2020 väntade 113 000 personer på en planerad
            operation. Veckan före midsommar hade operationsköerna vuxit med
            nästan 60 procent. Då stod 180 000 personer i kö för operation
            och väntetiden beräknades ha ökat med runt tre månader. Väntan
            på operation eller annan behandling kan vara krävande på många
            sätt. För den som är sjukskriven kan operationen eller behandlingen
            vara en del av den rehabilitering som behövs för att kunna återgå
            i arbete. Om väntan blir för lång riskerar man att passera någon
            av tidsgränserna i sjukförsäkringen vilket innebär en annan typ
            av prövning och därmed risk att bli utförsäkrad.
          </p>
          <p xml:id="i-6CZXw8GVM6qAWJkZ7E7PSy">
            I april beslutade regeringen därför att Försäkringskassan kan
            ge sjukskrivna vars vård blir uppskjuten p.g.a. pandemin ett halvårs
            förlängd sjukpenning. Till följd av de växande operationsköerna
            beslutade regeringen i juli, efter en hemställan från Försäk­ringskassan,
            om ytterligare en tillfällig bestämmelse som ger möjlighet till
            undantag från prövningen mot normalt förekommande arbete efter
            dag 180 och dag 365 vid ansökan om sjukpenning. Undantaget gäller
            vissa personer som väntar på vård eller rehabilitering som inte
            har kunnat genomföras p.g.a. coronapandemin och det ansträngda
            läget inom hälso- och sjukvården. Undantaget gäller fram till
            31 december 2020.
          </p>
          <p xml:id="i-FC3NjuN5a5BgRsj1CdAb9d">
            Vänsterpartiet har länge kritiserat de stelbenta tidsgränserna
            i rehabiliteringskedjan och de konsekvenser de får (kritiken utvecklas
            i avsnitt 5.2). Coronapandemin har tydligt belyst dessa brister.
            Vi välkomnar därför regeringens initiativ. Samtidigt kan operationer
            och behandlingar försenas av andra skäl än coronapandemin. Dessa
            fall omfattas alltså inte av regeringens undantag. Vänsterpartiet
            menar att undantaget bör göras permanent och omfatta samtliga
            fall där operation eller behandling skjutits upp. Regeringen bör
            återkomma med förslag om att göra undantaget från prövningen mot
            normalt förekommande arbete efter dag 180 och dag 365 vid ansökan
            om sjukpenning om behandling eller operation skjutits upp permanent
            och omfatta samtliga orsaker till uppskjutandet. Detta bör riksdagen
            ställa sig bakom och ge regeringen till känna.
          </p>
          <head xml:id="i-2CiGRKV2kt4MrnSQ2W9mgG" type="h1">
            5 En ny sjukförsäkring
          </head>
          <p xml:id="i-9dAqmTeF8YZUG8VuJ2hJVd">
            Sjukförsäkringen bör vara konstruerad så att medicinska insatser,
            rehabilitering och arbetsprövning kan pågå på ett individuellt
            anpassat sätt utan att ersättningen påverkas. I stället för dagens
            fasta tidsgränser vill Vänsterpartiet införa rättigheter för den
            sjukskrivne att få stöd att komma tillbaka i arbete.
          </p>
          <head xml:id="i-3CtnLm6EtrduY1epQWQHff" type="h2">
            5.1 Utredningar av sjukförsäkringspolitiken
          </head>
          <p xml:id="i-TwZAgGKPMBxMMLTTyReofh">
            I april 2020 presenterades slutbetänkandet från utredningen En
            trygg sjukförsäkring med människan i centrum, SOU 2020:26 En sjukförsäkring
            anpassad efter individen. Två delbetänkanden presenterades tidigare
            under utredningen. Även regeringens nationella samordnare för
            en välfungerande sjukskrivningsprocess presenterade sitt slutbetänkande,
            SOU 2020:24 Tillsammans för en välfungerande sjukskrivnings- och
            rehabiliteringsprocess, i april 2020.
          </p>
          <p xml:id="i-Cc9hWdRmXJKU8LUSfZULNv">
            Utredningen En trygg sjukförsäkring med människan i centrum presenterar
            flera förslag som skulle förändra sjukförsäkringen i rätt riktning.
            Bland annat ett förtyd­ligande av begreppet normalt förekommande
            arbete och att större hänsyn ska tas till ålder är bra, men det
            löser inte alla problem. Slutbetänkandet SOU 2020:24 Till­sammans
            för en välfungerande sjukskrivnings- och rehabiliteringsprocess
            innehåller också flera förslag som kan leda till en tydligare
            process och en bättre samverkan mellan de aktörer som är involverade.
          </p>
          <p xml:id="i-7ufrvpRHf4VGMEuQPzsZFV">
            Samtidigt har utredningarna begränsats av de direktiv de fått,
            vilket gjort att de inte kunnat adressera de viktigaste frågorna.
            Till exempel har de inte haft i uppdrag att se över rehabiliteringskedjan
            i sin helhet. Tydligast är det i utredningen En trygg sjuk­försäkring
            med människan i centrum där kritiken som utredningen presenterar
            mot sjukförsäkringen inte motsvaras av åtgärderna, av den enkla
            anledningen att utredningen inte kunnat lägga vissa förslag.
          </p>
          <p xml:id="i-7iaEztrQhPMaFf7FCHKAwd">
            I mars tillsatte regeringen utredningen Ett mer ändamålsenligt
            regelverk i sjuk- och aktivitetsersättningen och för förmåner
            vid rehabilitering. Utredningen ska utreda villkoren för rätten
            till sjukersättning och aktivitetsersättning, kraven för att beviljas
            sjukersättning för äldre personer i förvärvsarbetande ålder samt
            hur regelverket när det gäller arbete, studier, bisysslor, uppdrag
            eller liknande under tid med sjukersättning och aktivitetsersättning
            kan göras mer förutsebart och enklare för både den försäkrade
            och Försäkringskassan. Den ska också lämna förslag på hur nuvarande
            förmåner vid rehabilitering kan moderniseras eller ersättas av
            en eller flera nya förmåner som är mer ändamålsenliga i förhållande
            till dagens rehabiliteringsformer och enkla för individer och
            handläggande myndigheter att administrera samt som säkerställer
            en tillräcklig uppföljning och kontroll av rehabiliteringen.
          </p>
          <p xml:id="i-8u1RX8D4k1xSREZoxWrs1k">
            Vänsterpartiet har länge efterfrågat en utredning av sjuk- och
            aktivitetsersättningen och välkomnar att en sådan nu tillsatts.
            Våra förslag på hur regelverket kan förbättras presenteras i avsnitt
            6. Utöver regelverket behöver också ersättningsnivåerna justeras.
            Det är en svaghet att utredningen inte har i uppdrag att granska
            denna del. Vänster­partiets förslag på hur ersättningsnivåerna
            kan justeras presenteras i avsnitt 11.
          </p>
          <head xml:id="i-4j5nVzK2JnFonCQy8PStKH" type="h2">
            5.2 Slopa rehabiliteringskedjan
          </head>
          <p xml:id="i-5CQXizWtSEQCkdCcktpv2f">
            Systemet med den s.k. rehabiliteringskedjan som infördes 2008
            innebär fasta tidsgränser vid prövning av rätten till sjukpenning.
            Efter 90 dagar ska Försäkrings­kassan beakta om den sjukskrivne
            kan försörja sig efter omplacering till något annat arbete hos
            arbetsgivaren. Efter 180 dagar ska Försäkringskassan även beakta
            om personen kan försörja sig själv genom förvärvsarbete som är
            normalt förekommande på arbetsmarknaden eller något annat lämpligt
            arbete som är tillgängligt. Alla sjukperioder med mindre än 90
            dagars mellanrum ska räknas samman, vilket innebär att det kan
            räknas som dag 180, trots att sjukdomsfallet är nytt.
          </p>
          <p xml:id="i-HF2EwRHrLbxg9Jw6KRBaXM">
            Inspektionen för socialförsäkringen (ISF) har i rapporten ISF
            2017:9 Bedömningar vid 90 och 180 dagar i rehabiliteringskedjan
            påtalat att Försäkringskassans bedömningar efter 90 och 180 dagar
            i rehabiliteringskedjan inte håller tillräckligt hög kvalitet.
            Kvalitetsbristerna beror till stor del på att ärendena saknar
            ett grundläggande utred­ningsarbete. För att sjukskrivningsprocessen
            ska fungera tillfredsställande behöver Försäkringskassan göra
            ett kontinuerligt och grundläggande utredningsarbete i varje ärende,
            både för att kunna bedöma den sjukskrivnes rätt till sjukpenning
            och för att klarlägga möjligheter till återgång i arbete. ISF
            menar att Försäkringskassan behöver arbeta mer med att utreda
            ärenden utifrån vad varje specifikt ärende kräver samt samordna
            sjukskrivningsprocessen på ett tydligare sätt.
          </p>
          <p xml:id="i-Fh3XTSSyoszPo7GWJyoiiP">
            De fasta tidsgränserna i rehabiliteringskedjan har resulterat
            i att Försäkringskassan förlägger sina kontakter med den försäkrade
            utifrån dessa tidsgränser. Konsekvensen av detta är att handläggningen
            blir mindre närvarande och att handläggarna får en sämre helhetsbild
            av den försäkrades situation. I vissa fall kan också insatser
            försenas för att de planeras utifrån rehabiliteringskedjan och
            anpassas till en viss tidsgräns, trots att det funnits underlag
            för att genomföra insatsen långt tidigare.
          </p>
          <p xml:id="i-MxVwMHY1KHhpHZDMgAuAST">
            Att utsättas för återkommande prövningar av arbetsförmågan, med
            hotet om att utförsäkras hängande över sig, kan påverka hälsan
            och tillfrisknandet negativt, särskilt för personer med vissa
            sjukdomstillstånd. För den gruppen vore det värdefullt med en
            möjlighet att beviljas sjukpenning för längre perioder utan återkommande
            prövning av arbetsförmåga. Med en mer transparent och förutsägbar
            process där tidsgränserna blir mindre styrande och Försäkringskassans
            handläggare kan vara mer närvarande ökar också förtroendet för
            myndighetens arbete och acceptansen för de beslut som fattas.
          </p>
          <p xml:id="i-L4HVEq7jhjVX5DHRXbCTqg">
            Vänsterpartiet anser att det nuvarande systemet med en rehabiliteringskedja
            bör slopas och i stället ersättas av en individanpassad modell
            som möjliggör för Försäk­ringskassans handläggare att vara närvarande
            under hela processen. Den steg-för-steg-modell som gällde innan
            den dåvarande borgerliga regeringen införde rehabiliteringskedjan
            2008 fungerade på många sätt väl. Modellen består av sju steg
            som på flera sätt liknar den nuvarande rehabiliteringskedjan,
            med den avgörande skillnaden att modellen inte innehåller några
            tidsgränser. Det är i stället handläggaren, i samråd med den sjukskrivne
            och oftast vårdgivaren, som avgör när det är dags att pröva nästa
            steg. På så vis möjliggörs en mer individanpassad handläggning
            med bättre avvägda insatser. Både handläggare och den sjukskrivne
            får större ägandeskap och det finns utökade möjligheter för andra
            aktörer – vårdgivare såväl som fackliga represen­tanter – att
            medverka i processen. Modellen möjliggör också att tidigt planera
            hur och när de olika stegen ska tas i ett tidigt skede av sjukskrivningen.
            På så vis ökar förut­sägbarheten. Det sjunde steget i modellen
            innebär en prövning av ifall den sjukskrivnes sjukpenning borde
            bytas mot sjuk- eller aktivitetsersättning. Därigenom skapas en
            tydligare koppling till systemet med sjuk- och aktivitetsersättning.
          </p>
          <p xml:id="i-5dhKxZxbdU7zuaMeY17Phk">
            Vänsterpartiet menar att en återgång till den steg-för-steg-modell
            som gällde innan införandet av rehabiliteringskedjan vore en bra
            utveckling för sjukskrivningsprocessen. Inför en sådan återgång
            bör modellen utredas och analyseras utifrån dagens förutsättningar.
          </p>
          <p xml:id="i-RSJ5txaAyT8D6gpgEvsU3z">
            Regeringen bör slopa rehabiliteringskedjan och återkomma med
            förslag om en ny rehabiliteringsmodell utifrån steg-för-steg-modellen.
            Detta bör riksdagen ställa sig bakom och ge regeringen till känna.
          </p>
          <head xml:id="i-KM3fCGSaxNsACgGNxFdrAb" type="h2">
            5.3 En trygg och individanpassad sjukförsäkring
          </head>
          <p xml:id="i-D2xcVvmfxDdZs1ioDEmXZK">
            I dag utgår Försäkringskassan från en medicinsk bedömningsskala
            vid beslut om sjukskrivning, vilket gör att vissa aspekter missas
            eller glöms bort. En sjukförsäkring som ger trygghet måste anpassas
            utifrån individen. Det går inte att bedöma alla människor utifrån
            en och samma mall. Vänsterpartiet vill därför individanpassa sjukförsäkringen
            och bredda bedömningsgrunderna för rätten till sjukpenning och
            sjukersättning.
          </p>
          <p xml:id="i-9ETwCBMRmzkCHhXpFR3BVB">
            Vänsterpartiet vill att fler bedömningsgrunder ska vägas in vid
            beslut om sjukpenning och sjukersättning. Sedan förändringarna
            i sjukförsäkringen 2008 får Försäkringskassan inte längre ta individuell
            hänsyn till faktorer såsom ålder, kön och tidigare arbetslivserfarenhet
            vid bedömning av arbetsförmågan. Detta trots att sådana faktorer
            kan göra att samma sjukdom får helt olika konsekvenser för olika
            människors möjligheter att försörja sig genom arbete. Analyser
            av den bestämmelse som gällde mellan 1997 och 2008 och som innebar
            att Försäkringskassan kunde ta hänsyn till andra faktorer – exempelvis
            i utredningen En trygg sjukförsäkring med människan i centrum
            – visar att den användes restriktivt för personer under 60 år.
            Vid en reform av sjukförsäk­ringen bör dessa analyser vägas in
            så att det ursprungliga syftet med bestämmelsen uppfylls.
          </p>
          <p xml:id="i-43b65fopspEJneLdZKJTD7">
            När Försäkringskassan prövar den sjukskrivnes arbetsförmåga utifrån
            begreppet ”normalt förekommande arbete” sker detta ibland mot
            rent fiktiva arbeten. Utredningen En trygg sjukförsäkring med
            människan i centrum föreslår att begreppet ”normalt förekommande
            arbete” ersätts med ”angivet normalt förekommande arbete” och
            att det ska syfta på arbeten som ingår i en yrkesgrupp i Standard
            för svensk yrkesklassificering (SSYK). Vänsterpartiet anser att
            förslaget skulle förbättra regelverket avsevärt och att regeringen
            snarast bör gå vidare med det.
          </p>
          <p xml:id="i-A9kSTvm6yrS1KcJgZPkEbT">
            Vänsterpartiet menar vidare att ersättning bör kunna ges i fler
            steg än dagens fyra. I dag kan ersättning ges för en nedsättning
            av arbetsförmåga på fyra nivåer: 25, 50, 75 eller 100 procent.
            Det är ett stelbent system som inte tar hänsyn till verkligheten.
            Till exempel innebär det att den som arbetar 25 procent och känner
            att hen vill pröva att arbeta mer måste gå upp till minst 50 procent.
            Det kan vara ett för stort steg att klara utan att hälsan försämras,
            eller för stort för att alls ens våga ta. Arbetsförmågan kan också
            variera från vecka till vecka eller dag till dag under återgången
            från en sjuk­skrivning. Genom fler nivåer med mindre avstånd individanpassas
            sjukförsäkringen och det blir lättare och mindre riskabelt att
            pröva att börja arbeta igen. Möjligheten till en mer flexibel
            ersättningsmodell som tar hänsyn till den över tid varierande
            arbetsförmågan bör undersökas.
          </p>
          <p xml:id="i-WULK7LGWNANFd9z6bKpHth">
            Regeringen bör återkomma med förslag på förändrade regler i sjukförsäkringen
            enligt förslagen ovan. Detta bör riksdagen ställa sig bakom och
            ge regeringen till känna.
          </p>
          <head xml:id="i-UXF1H2qT48R27YnkmjdpeP" type="h2">
            5.4 Öka möjligheterna att överklaga sjukförsäkringsärenden
          </head>
          <p xml:id="i-CA7n56sXh6cgqdFbb4Shrb">
            Få personer har möjlighet att få ekonomiskt stöd – rättshjälp
            – för att överklaga beslut som rör sjukförsäkringsärenden, trots
            att detta ökar chansen för den enskilde att få rätt i sak. Sedan
            mitten av 1990-talet har endast omkring 100 personer fått ekonomiskt
            stöd för att överklaga beslut som rör socialförsäkringen. För
            många underlättar det och har stor betydelse att få kvalificerad
            juridisk hjälp i sina mål. Ett ökat antal rättsprocesser kopplade
            till socialförsäkringarna skulle sannolikt uppmärksamma ytterligare
            brister i systemet och leda till en rättsutveckling inom området.
          </p>
          <p xml:id="i-8pt5qZwiT8sxscFokywzuc">
            En anledning till att så få som ansöker får rätt till rättshjälp
            kan vara att inkomsttaket för att ta emot sådant stöd inte har
            räknats upp sedan 1999 och ligger på 260 000 kronor om året. Möjligheten
            att pröva sin sak rättsligt ökar chansen att fler som har rätt
            till t.ex. sjukpenning eller sjukersättning också får det. Vänsterpartiet
            menar därför att fler bör få möjlighet att driva sina mål rättsligt.
            Ett förslag är att göra en uppräkning av inkomst­taket för att
            kunna ta emot sådant stöd.
          </p>
          <p xml:id="i-VPJ12cHffCJxs42YRdS3fX">
            Regeringen bör återkomma med förslag om att stärka rätten till
            rättshjälp. Detta bör riksdagen ställa sig bakom och ge regeringen
            till känna.
          </p>
          <head xml:id="i-PgiyULk4xsgjFj8CLeY9LK" type="h2">
            5.5 Rätten att engagera sig ideellt, studera och pröva annat
            arbete
          </head>
          <p xml:id="i-UxEAboj5zzrdDxbPoDXnKN">
            För den som uppbär sjukpenning eller sjuk- eller aktivitetsersättning
            begränsas möjligheter att engagera sig ideellt. Rätten att engagera
            sig ideellt utan att förlora sin ersättning är inte reglerad i
            lag, men det har förekommit att personer med sjukersättning avråds
            av Försäkringskassan att engagera sig ideellt eftersom det riskerar
            att minska deras rätt till ersättning. Många vågar därför inte
            engagera sig i exempelvis en ideell förening eller ett politiskt
            parti. Det måste betraktas som en allvarlig inskränkning av demokratin.
            Som mest absurt blir det när personer som har drabbats av den
            förda sjukförsäkringspolitiken drar sig för att protestera mot
            densamma eftersom de är rädda att försvåra sina möjligheter till
            framtida försörjning.
          </p>
          <p xml:id="i-AWTLGiZ6UT7Qm9aG1YyUHP">
            Det bör göras en översyn med syftet att i lag säkra rätten för
            personer med sjukpenning samt sjuk- och aktivitetsersättning att
            engagera sig ideellt utan att det inskränker rätten till ersättning
            från sjukförsäkringen. Detta bör riksdagen ställa sig bakom och
            ge regeringen till känna.
          </p>
          <p xml:id="i-TCp7gQrStSDCcxqNfQ94B7">
            Tjänstemännens centralorganisation (TCO) visar i rapporten ”Studier
            – en väg från sjukskrivning till arbete” både att det finns en
            stark efterfrågan på ökade möjligheter att pröva på studier under
            sjukskrivning bland långtidssjukskrivna tjänstemän och att det
            finns brister i nuvarande regelverk. Enligt TCO bedömer många
            tjänstemän att ökad möjlighet att pröva sin studieförmåga kan
            förkorta deras sjukskrivning. Tjänstemän som sjukskrivits p.g.a.
            psykisk ohälsa bedömer även i högre utsträckning än de som sjuk­skrivits
            av andra orsaker att ökade möjligheter att pröva studier under
            sjukskrivning kan hjälpa dem tillbaka till ett arbete där de kan
            ta tillvara sin kompetens och erfarenhet.
          </p>
          <p xml:id="i-Tv2QzTAVoBg3tm4b85bNWx">
            Det är redan i dag möjligt för sjukskrivna att studera med rehabiliteringspenning,
            men möjligheten är begränsad. Studierna får exempelvis inte vara
            en avslutning av tidigare utbildning eller början på en längre
            utbildning. TCO föreslår därför en utvidgning av nuvarande regelverk
            så att sjukskrivna som saknar arbetsförmåga för arbete inom sitt
            kompetensområde får möjlighet att studera i omställningssyfte
            med rehabiliteringspenning i högst 40 veckor. De föreslår också
            att sjukskrivna ska få möjlighet att studera även då studierna
            är en fortsättning på eller en avslutning av tidigare eftergymnasial
            utbildning eller en början på en eftergymnasial utbildning som
            är längre än 40 veckor.
          </p>
          <p xml:id="i-L2sxxiy8nqTWknqHxBpa6k">
            Vänsterpartiet delar TCO:s bedömning att ökad rätt att studera
            under rehabilite­ringen kan underlätta återgången till arbete
            och vara positivt för den sjukskrivne. Det kan också underlätta
            ett karriärbyte som möjliggör ett längre och rikare arbetsliv.
          </p>
          <p xml:id="i-ASar7VNmPdMaFhJDZXTsb5">
            Regeringen bör återkomma med förslag om utvidgad rätt till studier
            under rehabiliteringen. Detta bör riksdagen ställa sig bakom och
            ge regeringen till känna.
          </p>
          <p xml:id="i-3xMjYSd4WdM3mzJhzF9rtr">
            Möjligheterna att pröva nytt arbete för att komma ur en sjukskrivning
            bör också utökas. I dag finns begränsade möjligheter att prova
            ett nytt arbete som subventioneras genom så kallat nystartsjobb.
            Det kräver att man är arbetslös. Arbetsgivare kan vara ovilliga
            att anställa en person som kommer direkt från sjukskrivning. Om
            anställningen är subventionerad till en början skulle det kunna
            minska den oviljan. Ett alternativ är att se över möjligheten
            att prova på arbete med bibehållen sjukpenning eller införa en
            särskild ersättning i sjukförsäkringen för att pröva ett arbete
            under sjukskrivningen.
          </p>
          <p xml:id="i-FzopN5HD7jrLUGAcGmmX6i">
            Regeringen bör utreda hur återgången till arbete efter sjukskrivning
            kan underlättas genom anställningar med statligt stöd enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-51FVeuRBCQjyJymNoGZkhP" type="h1">
            6 Villkoren för sjuk- och aktivitetsersättning
          </head>
          <p xml:id="i-CyvE97juzBSUADM4z4UkUU">
            I samband med att regeringen satte målet om 9,0 sjukpenningdagar
            per år till 2020 införde den även ett mål om att antalet nybeviljade
            sjukersättningar inte ska överstiga 18 000 i genomsnitt per år
            under 2016–2020. Anmärkningsvärt i sammanhanget är att siffrorna
            redan var långt under målet. För 2015 beviljades runt 11 000 personer
            och 2016 endast 9 000 personer sjukersättning. 2019 beviljades
            drygt 5 400 personer sjuker­sättning för första gången. Målet
            fanns inte kvar i Försäkringskassans uppdaterade regleringsbrev
            för 2019.
          </p>
          <p xml:id="i-Yp4u6BpnjjNrgtUqqyMMp">
            Kraven för att få sjukersättning – det som tidigare hette förtidspension
            – är i dag orimligt hårda. Efter de skärpningar som genomfördes
            av den borgerliga regeringen 2008 har Sverige numera de hårdaste
            kraven av alla OECD-länder för att bevilja sjukersättning.
          </p>
          <p xml:id="i-13FVSWL3f2N1TYwkRdXyEu">
            Riksrevisionen konstaterade i en granskning av Försäkringskassans
            beslut om sjuk- och aktivitetsersättning 2018 att myndigheten
            följer regelverket men att regelverket i sig är för snävt formulerat
            när det gäller den reella möjligheten att skaffa ett arbete. Den
            tidsbegränsade sjukersättningen har avskaffats och kraven för
            att beviljas permanent sjukersättning har höjts. Nu krävs att
            arbetsförmågan bedöms vara nedsatt för all överskådlig framtid.
            Den sjuke måste därmed i princip kunna visa att arbetsförmågan
            är nedsatt permanent, något som naturligtvis är svårt även för
            många personer vars fram­tida möjligheter att återgå till arbete
            är mycket små. De hårda kraven och brist på alternativ gör att
            människor som är för sjuka för att arbeta hänvisas till försörjningsstöd
            eller till att leva på sin partner. Det är en omänsklig ordning
            som måste åtgärdas.
          </p>
          <p xml:id="i-TJuM37FXXYKzdMztC8FNxa">
            LO‑TCO Rättsskydd menar att kravet för att beviljas sjukersättning
            i stället bör baseras på de treårsperioder som löper mellan att
            rätten till ersättning prövas. Vänsterpartiet delar den bedömningen.
            Därmed skapas också en bättre koppling till systemet med sjukpenning.
            Med nuvarande ordning återförvisas människor till sjukpenning
            och riskerar att utförsäkras, när de egentligen borde få sjukersättning.
            Det skapar otrygghet, lidande och onödiga kostnader för både den
            enskilde och samhället.
          </p>
          <p xml:id="i-T9zkwD5cYUfCZhXnXSTyoY">
            Det hårda regelverket för prövning av arbetsförmåga innebär i
            dag att den försäkrade nekas sjukersättning om hen kan ta någon
            form av arbete, även anställningar med särskilt stöd som exempelvis
            anpassade arbeten, subventionerade arbeten och skyddade anställningar
            som finns inom Samhall. Detta oavsett om något sådant arbete finns
            tillgängligt för personen vid tidpunkten. Därmed är prövningen
            av arbetsförmåga ännu strängare för att beviljas sjukersättning
            än sjukpenning.
          </p>
          <p xml:id="i-Ku41yUYXVc3N1ypQgUx9gB">
            Vänsterpartiet menar att sjukförsäkringen behöver reformeras.
            Det nuvarande systemet är inte värdigt ett välfärdsland som Sverige.
            Bland annat bör det införas en möjlighet att ta individuell hänsyn,
            exempelvis utifrån ålder, kön och tidigare arbetslivs­erfarenhet,
            vid beslut om sjukersättning. Det behövs också en förändring av
            reglerna för hur lång tid framåt arbetsförmågan ska vara nedsatt
            för att sjukersättning ska beviljas. Vi har länge efterfrågat
            en utredning av sjuk- och aktivitetsersättningen och välkomnar
            att regeringen nu tillsatt en sådan.
          </p>
          <head xml:id="i-LPoCd81qgmmKvyx5vUrVny" type="h1">
            7 Arbetsskadeförsäkringen
          </head>
          <p xml:id="i-LAbKyk6xEGa4ef1krkMVh9">
            Arbetsskadeförsäkringen kan ge ersättning vid skada p.g.a. olycksfall
            eller sjukdom i arbetet. Den är inte en primär försäkring utan
            ett komplement till den ersättning som utgår från sjukförsäkringen.
            Ersättning kan också lämnas om en försäkrad byter till ett lägre
            betalt arbete eller går ner i arbetstid p.g.a. arbetsskadan. Arbetsskadeförsäkringen
            bygger på grundtanken om att den som skadas av sitt arbete ska
            få full kompensation för den inkomstförlust som hen lider till
            följd av skadan.
          </p>
          <p xml:id="i-4EDuHVAae9pznVH4sMNeij">
            Vänsterpartiet anser att arbetsskadeförsäkringen ska vara trygg,
            rättssäker och jämställd. Den som skadar sig på jobbet ska ha
            rätt till stöd, hjälp och ersättning. Alla arbetstagare, oavsett
            kön och yrke, ska ges lika möjligheter att få skador erkända som
            arbetsskada. Så är det inte i dag.
          </p>
          <p xml:id="i-GuioPnDuzutiS7HyvqdaR2">
            Dagens arbetsskadeförsäkring har stora brister. Regelverket har
            ändrats vid ett flertal tillfällen och blivit alltmer restriktivt.
            Som en följd av detta är det allt färre som får sina arbetsskador
            och arbetssjukdomar godkända, i synnerhet kvinnor. Enligt LO har
            huvudregeln numera blivit att en arbetsskadad arbetstagare inte
            får någon ersättning från försäkringen. De huvudsakliga skälen
            till detta är den s.k. bevisregelns utformning samt det s.k. varaktighetskravet.
            Riskerna i arbetslivet har därmed lagts över på den enskilde arbetstagaren.
            Som en effekt av detta har statens kostnader för arbetsskadeförsäkringen
            minskat betydligt, från över 11 miljarder kronor 1991 till 2,5
            miljarder kronor 2019 (ej justerat för inflation). Efter den borgerliga
            regeringens försämringar av sjukförsäkringen 2008 halverades antalet
            personer per år som fick livränta. Inspektionen för socialförsäk­ringen
            (ISF) konstaterade i en rapport 2015 att färre ansökningar om
            livränta blivit en konsekvens av 2008 års ändringar i socialförsäkringen.
          </p>
          <p xml:id="i-Y6d5KuQA7vnVt3GZk9Gykg">
            Att dramatiskt många färre får livränta är en besparing för staten
            som innebär att samhället glider undan från stöd och ansvar och
            övervältrar kostnader på utsatta enskilda. Det är ytterligare
            en orättvisa i ett arbetsliv där det redan finns stora klassmässiga
            skillnader i risken för olyckor och utslitning.
          </p>
          <p xml:id="i-9mSAoVJVWJbVJvmiaWhKC6">
            Försäkringskassan har vidtagit åtgärder för att handläggarna
            av sjukpenningärenden ska kunna lämna individuell information
            till sjukskrivna om arbetsskadeförsäkringen. Det är bra, men mer
            behöver göras.
          </p>
          <p xml:id="i-UYwcAPjHVkvdJzaU61CAUV">
            Vänsterpartiet ser mycket allvarligt på de stora brister som
            präglar dagens arbets­skadeförsäkring. Det är oacceptabelt att
            arbetstagare som skadas i arbetet inte får den ersättning de har
            rätt till och att kvinnor och män bedöms olika. Det är hög tid
            att förändra arbetsskadeförsäkringen. I det följande lyfter vi
            fram förslag som syftar till att skapa en tryggare och mer rättssäker
            arbetsskadeförsäkring – en jämställd försäkring som behandlar
            kvinnor och män lika.
          </p>
          <head xml:id="i-DcSe8sZ14VVCKQ8otuDRB8" type="h2">
            7.1 Tillsätt en ny utredning
          </head>
          <p xml:id="i-XAsxbWqus89Kvt4U3G8YFB">
            I januari 2016 tillsatte S-MP-regeringen utredningen om en mer
            jämställd och rättssäker försäkring vid arbetsskada. Utredningen
            fick i uppdrag att se över försäkringen vid arbetsskada, utifrån
            syftet att kvinnor och män ska ha lika möjligheter att få skador
            godkända som arbetsskada samt att se över och förtydliga vissa
            försäkringsregler. Det handlade alltså inte om någon total översyn
            av arbetsskadeförsäkringens utformning, utan endast vissa delar
            berördes.
          </p>
          <p xml:id="i-EMUjszBduNefvYv2DqCdBL">
            I mars 2017 lämnade utredningen sitt betänkande Samlad kunskap
            – stärkt handläggning (SOU 2017:25). Betänkandet innehåller vissa
            förslag som, om de genomförs, skulle bidra till en bättre och
            mer rättssäker arbetsskadeförsäkring. Utredningen innehåller dock
            inte några förslag som på allvar skulle komma till rätta med de
            rättsförluster som i dag är vanligt förekommande.
          </p>
          <p xml:id="i-D854bpMZ33MEZck8R6VuS2">
            Mot bakgrund av att det saknas verkningsfulla förslag i utredningen,
            trots uppenbara brister i försäkringen, framhöll LO i sitt remissvar
            på utredningens betänkande att det är hög tid för en mer omfattande
            översyn av arbetsskadeförsäkringen. Vänsterpartiet delar LO:s
            uppfattning.
          </p>
          <p xml:id="i-X8r3KSAohg692ETJ7DjPxX">
            Under 2018 avslogs mer än tre fjärdedelar av ansökningarna om
            arbetsskadelivränta. Den klart vanligaste orsaken var att grundvillkoren
            i försäkringen – att den försäkrades förmåga att skaffa sig inkomst
            genom arbete måste vara nedsatt med minst en femtondel under minst
            ett år – inte var uppfyllda. LO-TCO Rättsskydd menar att grundvillkoren
            är för strängt formulerade och vill se en översyn av dem. Vänsterpartiet
            instämmer i den bedömningen.
          </p>
          <p xml:id="i-E2DwV2Bq7zXjTTwQysBqyF">
            Under hösten 2019 genomförde tidningen Arbetet en granskning
            av arbetsskade­försäkringen. Som en del av granskningen frågade
            tidningen socialförsäkringsminister Ardalan Shekarabi, samt företrädare
            för MP, L och C om de ville åtgärda bristerna i försäkringen.
            Samtliga svarade ja. Mot denna bakgrund bör det finnas stöd för
            en översyn.
          </p>
          <p xml:id="i-GT2jtVMxbQ3yGXg6jw5ENJ">
            Regeringen bör tillsätta en utredning med uppdraget att se över
            hur arbetsskade­försäkringen kan förbättras för att ge fler arbetsskadade
            den ersättning de har rätt till. Detta bör riksdagen ställa sig
            bakom och ge regeringen till känna.
          </p>
          <head xml:id="i-5LvD8oZ1NHtjoa8mWaiFye" type="h2">
            7.2 Förändra bevisregeln och varaktighetskravet
          </head>
          <p xml:id="i-EH6ZsVU3QDzZ6jqkYUQptP">
            Redan nu bör det dock genomföras två förändringar i arbetsskadeförsäkringen
            i syfte att komma till rätta med de mest akuta problemen. I LO:s
            yttrande över betänkandet Samlad kunskap – stärkt handläggning
            (SOU 2017:25) lyfts två förslag fram.
          </p>
          <p xml:id="i-PJsZD956fr4SFJhVVbnxGk">
            För det första anser LO att den s.k. bevisregeln, som tillämpas
            vid bedömningen av en arbetsskada, måste förändras. Bevisregeln
            i arbetsskadeförsäkringen har ändrats över tid. Dagens bevisregel,
            införd 2002, innebär att en skada ska anses ha uppkommit genom
            olycksfall eller annan skadlig inverkan i arbetet om övervägande
            skäl talar för det. Vid arbetsskadeprövningen görs en helhetsbedömning,
            bl.a. baserad på forskning kring arbetssjukdomar. Bristen på forskning
            inom vissa områden, t.ex. arbetssjukdomar inom kvinnodominerade
            sektorer, kan dock påverka den försäkrades möjligheter att få
            sin arbetsskada godkänd. Detta har resulterat i att kvinnor beviljas
            arbetsskadeersättning i lägre utsträckning än män. För att komma
            till rätta med detta anser LO att det bör införas en bevislättnadsregel
            på de områden där kunskapsunderlaget är bristfälligt. En sådan
            ordning skulle, enligt LO, flytta risken från de försäkrade, öka
            möjligheterna för kvinnor att få rätt till ersättning från arbetsskadeförsäkringen
            och skapa ett tydligt incitament för berörda parter att bedriva
            relevant forskning på områden där det i dag finns ett bristande
            kunskapsunderlag (LO 2017: Yttrande över Samlad kunskap – stärkt
            handläggning, SOU 2017:25). Vänsterpartiet delar LO:s uppfattning
            och anser att en bevislättnadsregel bör införas i arbetsskadeförsäkringen
            i enlighet med LO:s förslag.
          </p>
          <p xml:id="i-4FqAQgPPb59KcaKPkFoqN7">
            Regeringen bör återkomma med förslag om att införa en bevislättnadsregel
            i arbetsskadeförsäkringen. Detta bör riksdagen ställa sig bakom
            och ge regeringen till känna.
          </p>
          <p xml:id="i-MUGYAZJg5vyf3BDwx95e6g">
            För det andra anser LO att dagens s.k. varaktighetskrav, som
            tillämpas vid bedömning av om den försäkrade har rätt till livränta,
            bör förändras. Enligt nuvarande varaktighetskrav ska det kunna
            antas att nedsättningen av förmågan att skaffa sig inkomst genom
            arbete kommer att bestå under minst ett år. Enligt LO bör varaktighets­kravet
            sänkas till sex månader. Det gör det dels enklare för den försäkrade
            att prestera ett fullgott intyg, dels enklare för läkarna att
            utfärda ett sådant intyg. En sådan tids­period stämmer även bättre
            överens med de nuvarande reglerna i sjukförsäkringen. I andra
            hand bör, enligt LO, en fast prövotidpunkt införas som ansluter
            till rehabilite­ringskedjans bestämmelser. Det kan lämpligen vara
            vid dag 180 i ett sjukfall då den försäkrades arbetsförmåga prövas
            mot andra arbeten på den normala arbetsmarknaden. Vänsterpartiet
            delar uppfattningen att varaktighetskravet bör förändras. Vi har
            under lång tid och i flera andra sammanhang framfört kritik mot
            tidsgränserna i den s.k. rehabiliteringskedjan. Vår kritik beskrivs
            närmare under avsnitt 5.2. En översyn av varaktighetskravet bör
            enligt vår mening göras oberoende av rehabiliteringskedjans tidsgränser.
            Vi ser det dock som rimligt med ett varaktighetskrav på sex månader.
            Regeringen bör återkomma med förslag om att förändra varaktighetskravet
            i arbetsskadeförsäkringen till 6 månader. Detta bör riksdagen
            ställa sig bakom och ge regeringen till känna.
          </p>
          <head xml:id="i-KGekG4RJrVry5Y33ej6f4E" type="h2">
            7.3 Inkomstindexerad livränta
          </head>
          <p xml:id="i-6E7pwdo1RRN3X6Xr3aqWUq">
            Livräntan är prisbasbeloppsindexerad. Eftersom prisbasbeloppet
            i regel har en långsammare ökningstakt än genomsnittsinkomsten
            och därmed inkomstbasbeloppet har den som uppbär livränta en sämre
            inkomstutveckling än den som arbetar. Därmed frångås arbetsskadeförsäkringens
            grundtanke – att den som skadas av sitt arbete ska få full kompensation
            för den inkomstförlust som hen lider till följd av skadan. Hårdast
            drabbas de som får sin livränta fastställd vid ung ålder. Frågan
            har utretts och i betänkandet Samlad kunskap – stärkt handläggning
            (SOU 2017:25) föreslås att livräntan bör räknas om utifrån inkomstindex.
            Varför regeringen inte agerat utifrån förslaget är oklart. Vänsterpartiet
            instämmer i utredningens förslag och menar att regeringen bör
            agera utifrån det. Regeringen bör se över möjligheterna att inkomstindexera
            arbetsskadelivräntan. Detta bör riksdagen ställa sig bakom och
            ge regeringen till känna.
          </p>
          <head xml:id="i-SfCsiHHgPr7HRWL3zDJp1N" type="h1">
            8 Arbetsgivarens ansvar att förebygga och rehabilitera
          </head>
          <p xml:id="i-D7QfuLvqFkPJ3aAgWC1xjD">
            Arbetsgivaren har en nyckelroll både i att förhindra att anställda
            blir sjuka och tvingas till sjukskrivning och i rehabiliteringen
            och återgången till arbete. Det är från arbetet man sjukskrivs
            och till arbetet man ska rehabiliteras.
          </p>
          <p xml:id="i-6fk48C1DFpnt7Nq3zwJLNn">
            Enligt socialförsäkringsbalken, arbetsmiljölagen och lagen om
            anställningsskydd är arbetsgivaren skyldig att vidta omfattande
            åtgärder för att rehabilitera anställda som förlorat arbetsförmågan
            p.g.a. sjukdom. Dessa bestämmelser efterlevs generellt bristfälligt
            ute på de enskilda arbetsplatserna. En av förklaringarna är att
            arbetsgivare saknar tydliga drivkrafter att agera för att hålla
            nere sjukfrånvaron eftersom de inte bär några direkta kostnader
            för långtidssjukfrånvaro. Arbetsgivarnas bristande incitament
            för att motverka sjukskrivningar har slagits fast i ESO-rapporten
            Sjukskrivningarnas anatomi (2016:2) och en OECD-rapport från 2009.
          </p>
          <head xml:id="i-PQJk6TmNko7U9zsqQGAMa1" type="h2">
            8.1 Behovet av en fungerande företagshälsovård
          </head>
          <p xml:id="i-FmZJRAixXiUrrb3LmsahXq">
            Företagshälsovården är en viktig aktör i välfärdssamhället, till
            nytta för såväl arbetsgivare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livskvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företagshälsovård som alla arbetstagare har tillgång till en investering
            som kan ge positiv utdelning också statsfinansiellt.
          </p>
          <p xml:id="i-FjctdYvgmezTn2RicTjqB">
            Enligt 3 kap. 2 c § arbetsmiljölagen (1977:1160), AML, ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företags­hälsovård menas en oberoende expertresurs
            inom områdena arbetsmiljö och rehabilite­ring. Företagshälsovården
            ska särskilt arbeta för att förebygga och undanröja hälsorisker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa. Enligt 12 § Arbetsmiljöverkets föreskrift (AFS 2001:1)
            om systematiskt arbetsmiljöarbete ska arbetsgivaren anlita företagshälsovård
            eller motsvarande sakkunnig hjälp utifrån när kompetensen inom
            den egna verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företagshälsovård eller motsvarande sakkunnig hjälp anlitas ska
            den vara av tillräcklig omfattning och ha tillräcklig kompetens
            och tillräckliga resurser för detta arbete.
          </p>
          <p xml:id="i-6cNecW3uwTwsy214KfXCm9">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap. 2 c § AML – vara en oberoende expertresurs inom områdena
            arbetsmiljö och rehabilitering.
          </p>
          <p xml:id="i-EY1y7m2X5igDvf7AE19Krq">
            Arbetsmarknadens parter bör ha en central roll i arbetet med
            att säkerställa att alla arbetstagare får tillgång till en kvalitetssäkrad
            företagshälsovård.
          </p>
          <p xml:id="i-SR5fXETXF31DJo7XfmtrHM">
            Regeringen bör tillsätta en utredning med uppdrag att, i samverkan
            med arbetsmarknadens parter, ta fram förslag på hur en lagstiftad,
            obligatorisk, effektiv, kvalitetssäkrad och branschkunnig företagshälsovård
            som omfattar alla arbetstagare kan skapas. Vänsterpartiets politik
            avseende företagshälsovård utvecklas ytterligare i motionen Arbetstid
            och arbetsmiljö (2020/21:735).
          </p>
          <head xml:id="i-VtX7f2ZuR3fu2f6K6KRkkx" type="h2">
            8.2 Möjligheter till vite och sanktioner mot arbetsgivare
          </head>
          <p xml:id="i-N5179nTtQdk5VLk1TAuRDJ">
            Den första juli 2018 trädde nya regler i kraft gällande arbetsgivarens
            ansvar för rehabilitering. Reglerna innebär att arbetsgivaren
            måste upprätta en plan för återgång i arbete inom 30 dagar för
            en anställd som kan antas ha helt eller delvis nedsatt arbetsförmåga
            under minst 60 dagar. En plan behöver inte upprättas om det klart
            framgår att den försäkrade inte kan återgå till arbetet eller
            om arbetstagaren kan återgå i arbete utan några särskilda insatser.
            Planen ska så långt som möjligt upprättas tillsammans med den
            försäkrade och det är arbetsgivarens ansvar att den följs och
            vid behov uppdateras. Arbetsgivare som inte uppfyller sina skyldigheter
            och krav kan drabbas av sanktioner. Arbetsmiljöverket kan som
            tillsynsmyndighet besluta om ett föreläggande eller ett förbud
            mot den skyddsansvarige.
          </p>
          <p xml:id="i-B6ZEJpe2n1btYF273MKW6i">
            Den nationella samordnaren för en välfungerande sjukskrivningsprocess
            har genomfört en avgränsad granskning av lagändringen. I betänkandet
            SOU 2020:24 Tillsammans för en välfungerande sjukskrivnings- och
            rehabiliteringsprocess beskriver samordnaren några brister i den
            nuvarande ordningen. Bland annat är det ett problem att Försäkringskassan
            inte kan begära ut en arbetsgivares plan för återgång i arbete
            endast i syfte att utöva tillsyn. Enligt nuvarande regelverk får
            myndigheten endast begära ut dem som underlag till handläggning
            av den enskildes ersättning. Det finns också brister i den blankett
            som Försäkringskassan tagit fram tillsammans med arbetsgivarorganisationer
            och otydligheter kring krav på att använda denna blankett, som
            snarare är att betrakta som ett stöd. Samordnaren konstaterar
            slutligen att det inte går att dra några långtgående slutsatser
            av granskningen men att Inspektionen för socialförsäkringen ska
            presentera resultaten av en mer omfattande granskning i november
            2021. Vänsterpartiet anser att effekterna av regeländringen och
            hur den påverkat arbetsgivarnas incitament att hålla nere sjukskrivningstalen
            ska utvärderas och välkomnar att regeringen givit Inspektionen
            för socialförsäkringen ett sådant uppdrag.
          </p>
          <head xml:id="i-EiXDKaru3Kj41eRX82QoU6" type="h1">
            9 Stärk och utveckla samordningsförbunden
          </head>
          <p xml:id="i-Ly4YiNjam26F5dAnTdu1MV">
            Sedan 2004 gäller lagen (2003:1210) om finansiell samordning
            av rehabiliteringsinsatser (Finsam). Genom lagen kan kommuner,
            regioner, Arbetsförmedlingen och Försäkrings­kassan samverka om
            rehabiliteringsinsatser i samordningsförbund. Målgruppen är enligt
            lagtexten ”individer som är i behov av samordnade rehabiliteringsinsatser”.
            Syftet är att ”dessa uppnår eller förbättrar sin förmåga att utföra
            förvärvsarbete”.
          </p>
          <p xml:id="i-Ld8z3baZKikAmcM1M4nu7B">
            I dag finns ett 80-tal samordningsförbund i Sverige. Omkring
            260 av landets 290 kommuner är medlemmar i ett förbund. 2018 finansierades
            1 105 insatser av finsammedel. Samordningsförbund bedriver enligt
            lag ingen egen individinriktad verksamhet utan finansierar samverkansinsatser
            som bedrivs via en eller flera av parterna. Samordningsförbunden
            finansieras gemensamt av kommunen/kommunerna (25 procent), regionen
            (25 procent) och staten genom Försäkringskassan (50 procent).
            Modellen innebär att den part som bidrar med lägst belopp bestämmer
            förbundets budgetram. Staten har ökat sin tilldelning från 83
            miljoner kronor 2005 till 339 miljoner kronor 2020, vilket innebär
            att förbunden sammantagna i dag disponerar drygt 670 miljoner
            kronor per år.
          </p>
          <p xml:id="i-J8MDhRvygcEErEvbsjf1Sp">
            Varje samordningsförbund har en egen förbundsordning som fastställs
            av full­mäktigeförsamlingarna, Arbetsförmedlingen och Försäkringskassan.
            Förbunden leds av en förbundsstyrelse där de fyra parterna ska
            vara representerade. I en del förbund där flera kommuner är medlemmar
            representeras dessa av en ledamot, i andra har alla kommuner en
            egen ledamot.
          </p>
          <p xml:id="i-EzL3AtDpjw5NycWZGqqQVV">
            Den 15 april 2014 beslutade socialförsäkringsutskottet att genomföra
            en uppföljning av samordningsförbundens verksamhet och resultat.
            Det resulterade i en omfattande rapport: Finsam – en uppföljning
            av finansiell samordning av rehabiliteringsinsatser (2014/15:RFR13).
            I rapporten konstateras bl.a. att samordningsförbunden är överens
            om att de individinriktade insatserna överlag ger goda resultat
            – särskilt mot bakgrund av att målgruppen är en mycket utsatt
            grupp. I rapporten hänvisas också till en rapport av Nationella
            Nätverket för Samordningsförbund (NNS) där resultaten av 58 lokala
            utvärderingar sammanställts. Rapporten visar att insatserna är
            samhällsekonomiskt mycket lönsamma. Den genomsnittliga återbetalningstiden
            för alla utvärderade insatser är tolv månader på samhällsnivå.
          </p>
          <p xml:id="i-XFz628K57Gx8BxRPaxuGf9">
            Resultaten från verksamheten i samordningsförbunden är goda.
            Fler människor får ett bättre liv, fler kommer i arbete och försörjning.
            För att verksamheten med sam­ordnade insatser ska kunna utvecklas
            positivt och komma fler människor till del behöver en del förändringar
            genomföras.
          </p>
          <p xml:id="i-WDMKktwdgdwxEEUmphdw5g">
            Målgruppen för samordningsförbundens insatser utgörs av personer
            som har behov av samordnade insatser från flera aktörer (kommuner,
            regioner, Arbetsförmedlingen och Försäkringskassan). I dag är
            det ca 30 000 individer som har insatser inom ramen för samordningsförbundens
            arbete. Men behovet av samordnade insatser är mycket större. I
            lagens förarbeten bedömdes målgruppen kunna uppgå till 300 000
            personer. Det finns en stor potential för samordningsförbunden
            att utöka sina insatser och nå betydligt fler personer. Det skulle
            kunna ge effekter på förbättrad hälsa, minskad sjukfrånvaro och
            att fler personer kunde komma i egen försörjning. Det är därför
            viktigt att verksamheten kan växa de närmaste åren och att ekonomiska
            medel för detta avsätts.
          </p>
          <p xml:id="i-U1mJnCyDzHbxQ5t9QvAyip">
            Behov av samordnade insatser finns hos människor i hela landet.
            Arbetsformen samordningsförbund behöver därför spridas till att
            omfatta hela Sverige. Vänsterpartiet menar att regeringen bör
            överväga om ytterligare insatser, inklusive ändrad lagstiftning,
            behövs för att nå målet.
          </p>
          <p xml:id="i-HhbDkzzQcdrTT6vUandXUz">
            Regeringen bör återkomma med förslag för att säkerställa att
            fler får tillgång till samordningsförbundens insatser, och att
            samordningsförbundens insatser blir tillgängliga i alla landets
            kommuner. Detta bör riksdagen ställa sig bakom och ge regeringen
            till känna.
          </p>
          <p xml:id="i-KWpjJriejAEuDV35T4iRSa">
            Att människor har komplexa problem och har behov av samordnade
            insatser för att uppnå eller förbättra sin förmåga att utföra
            förvärvsarbete är inget tillfälligt eller övergående. Ändå bedrivs
            alltför ofta insatser för dessa människor i form av projekt, vilket
            skapar osäkerhet, ryckighet och onödig administration. Verksamhet
            som inne­håller samordnade insatser från Finsams parter behöver
            precis som andra välfärds­verksamheter bedrivas permanent och
            långsiktigt. Projekt kan ha stort värde för att pröva nya metoder,
            jobba med nya målgrupper, involvera nya grupper av arbetsgivare
            eller för kompetensutveckling av arbetsmarknaden. Men de behöver
            utgå från en stabil, kompetent, finansierad verksamhet för målgruppen.
            Behovet av långsiktig finansiering lyfts också fram av Inspektionen
            för socialförsäkringen (ISF) i rapporten Samordningsförbundens
            organisering och verksamhet (2019:1). Där konstateras bl.a. att
            det kan vara svårt att få medlemmarna i ett förbund att ta över
            insatser när förbundets finansiering av verksamheten upphör, framför
            allt gällande de insatser som finns i gränslandet mellan parternas
            ordinarie uppdrag. ISF anser att det är viktigt att säker­ställa
            att det finns en långsiktig finansiering av framgångsrika projekt.
            Samtidigt måste förbunden förhålla sig till att de inte själva
            får bedriva insatser i egen regi. Detta beskrivs som en utmaning
            för förbunden och parterna.
          </p>
          <p xml:id="i-TcAkp21dVnogr2cLf7PXYh">
            För att verksamheten i samordningsförbunden ska fungera bra krävs
            att alla parter tar ansvar och bidrar i arbetet. Det är en utbredd
            uppfattning – vilket även ISF påpekar i rapporten – att de statliga
            myndigheternas vilja och förmåga att bidra med medarbetare i samverkan
            minskar. Det finns därför ett stort behov av att förtydliga samverkanskravet
            i myndigheternas instruktioner. Det är särskilt angeläget nu,
            i samband med förändringar av Arbetsförmedlingens organisation
            och uppdrag. Vänsterpartiet menar att det vore mycket olyckligt
            om myndigheternas ansvar för och engagemang i den viktiga och
            framgångsrika verksamhet som bedrivs inom ramen för Finsam skulle
            minska.
          </p>
          <p xml:id="i-VG18HUT5ACZorhb33snnKF">
            ISF konstaterar i sin rapport att det finns styrelseledamöter
            som upplever sin roll som ledamot som otydlig. Vissa ledamöter
            ser sig som företrädare för sin myndighet snarare än för samordningsförbundet,
            trots att styrelseledamöterna inte ska tillvarata intressen hos
            den medlem som utsett dem. Deras uppgift är att bedriva verksamheten
            på ett sådant sätt att syftet med den finansiella samordningen
            uppnås. Parterna bör inte försöka styra förbunden genom sina styrelseledamöter.
            Detta bör regeringen tydliggöra i regleringsbrevet till Arbetsförmedlingen
            respektive Försäkringskassan eller på annat lämpligt sätt.
          </p>
          <p xml:id="i-YM9fJoWpVviV9duwMay1d2">
            Vänsterpartiet menar att samordningsförbunden utgör en bra och
            effektiv form för att bedriva rehabilitering från sjukskrivning
            och att verksamheten bör kunna stärkas ytterligare. Regeringen
            bör återkomma med förslag om tydliga samverkansuppdrag, långsiktiga
            former för samordnade insatser och tydligare styrning av samverkans­förbunden
            enligt ovan. Detta bör riksdagen ställa sig bakom och ge regeringen
            till känna.
          </p>
          <head xml:id="i-AGcttJAYkubjwGHbFuDFiS" type="h1">
            10 Försäkringskassans ansvar
          </head>
          <p xml:id="i-JbvsGjdSu7uaynkfEtaZWa">
            Vänsterpartiet anser att Försäkringskassan ska återgå till en
            mer aktiv handläggning och erbjuda personer inom sjukskrivningsprocessen
            möten med handläggare för att meddela beslut och beslutsgrunder.
            Myndighetens samordningsansvar måste också stärkas.
          </p>
          <head xml:id="i-JfBT5VEZA3Fuik1qW6hnhv" type="h2">
            10.1 Ändra Försäkringskassans samordningsansvar till en samordningsskyldighet
          </head>
          <p xml:id="i-2imFJLkT68v9BiiV1VBS9a">
            Ett av de återkommande problem med sjukförsäkringsprocessen som
            beskrivits i media är att sjukskrivna hamnar mellan stolarna då
            de anses arbetsföra av Försäkringskassan men inte tas emot av
            Arbetsförmedlingen, som gör en annan bedömning.
          </p>
          <p xml:id="i-TFFuBSvniqsdJJvcaNhfEV">
            Försäkringskassan är den naturliga aktören för samordning av
            sjukskrivnings­processen och ansvaret ligger därför på myndigheten.
            För att underlätta den sjuk­skrivnes återgång i arbete organiserar
            Försäkringskassan möten där den sjukskrivne, Försäkringskassan
            och en arbetsgivare, samt i vissa fall vårdgivare, träffas. Arbets­förmedlingen
            är en viktig aktör när den enskilde saknar arbete. Dessa s.k.
            avstämnings­möten har en avgörande betydelse för rehabiliteringen
            av den som är sjukskriven. Mellan 2014 och 2018 halverades antalet
            sådana avstämningsmöten, vilket har mött kritik från såväl regeringen
            som fackförbundet ST och LO.
          </p>
          <p xml:id="i-E33KdKFVHLtrhNMgo6Fm31">
            Mot denna bakgrund menar Vänsterpartiet att Försäkringskassans
            ansvar för sam­ordningen bör stärkas och formuleras om till en
            samverkansskyldighet. Skyldigheten ska inkludera att Försäkringskassan
            blir skyldig att kalla Arbetsförmedlingen, arbets­givaren, den
            försäkrade, den behandlande läkaren och den fackliga organisationen
            till ett övergångsmöte innan eventuellt beslut om att dra in den
            enskildes sjukpenning fattas. För att sjukpenningen ska dras in
            bör det också säkerställas att Arbetsförmed­lingen tar emot individen
            och att det finns ett samförstånd mellan Försäkringskassan och
            Arbetsförmedlingen kring kommande steg.
          </p>
          <p xml:id="i-9n2PzT7xpGz6vCfivuAQB6">
            Regeringen bör återkomma med förslag om att ändra Försäkringskassans
            samord­ningsansvar till en samordningsskyldighet enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-Sckbxu1UdhgdxMm4y3QXLh" type="h2">
            10.2 Försäkringskassans samverkan med hälso- och sjukvården
          </head>
          <p xml:id="i-z3qLMqcu9n6HpVpMWF3GD">
            Den politiska styrningen av Försäkringskassan mot minskade antal
            sjukskrivningar har lett till spänningar mellan Försäkringskassan
            och läkarkåren. I juni 2017 gav regeringen Försäkringskassan i
            uppdrag att kartlägga omfattningen av begärda kompletteringar
            av läkarintyg då den sjukskrivnes arbetsförmåga ska bedömas. Syftet
            var att få ökad klar­het i den pågående diskussionen mellan Försäkringskassan
            och hälso- och sjukvården om kvaliteten i läkarintyg – en diskussion
            som präglas av ett misstroende dem emellan. Försäkringskassan
            har redovisat uppdraget och arbetar vidare med frågan.
          </p>
          <p xml:id="i-TLBoUeaTNebiE68hfv7fTd">
            Vänsterpartiet välkomnar regeringens initiativ, men mer behöver
            uppenbarligen göras eftersom grundproblemet finns kvar. Läkare
            vittnar om att Försäkringskassan ifrågasätter sjukintyg från vården
            på oklara och märkliga grunder och anställda på Försäkringskassan
            om att deras roll blivit att leta fel i läkarintygen i myndighetens
            jakt på sänkta sjuktal.
          </p>
          <p xml:id="i-Pue8iNqTUZaPndBx7JFsp">
            I dag tycks Försäkringskassans verksamhet inte styras av människors
            behov av trygghet, eller deras arbetsförmåga, utan av mål om hur
            många människor som ska tillåtas vara sjukskrivna. Spänningarna
            mellan Försäkringskassan och läkarkåren beror i grunden på att
            de har motstridiga mål i sin verksamhet, med resultatet att den
            enskilde drabbas. Det finns ett politiskt tryck på Försäkringskassan
            att hålla nere sjuktalen, samtidigt som patienter ofta förväntar
            sig att läkarna ska sjukskriva dem när de är sjuka och arbetsoförmögna.
            Dessa motstridiga mål leder till att Försäkringskassan ofta inte
            alls tar kontakt med den behandlande läkaren i samband med att
            frågan om en eventuell sjukskrivning ska avgöras.
          </p>
          <p xml:id="i-73q975meUr5ohs5VfqhVQt">
            ISF har granskat Försäkringskassans bedömningar vid tidsgränserna
            90 dagar respektive 180 dagar och landar i slutsatsen att två
            tredjedelar av de granskande bedöm­ningar som Försäkringskassan
            gör inte håller tillräcklig kvalitet vid 90 dagar. En tredje­del
            håller inte tillräcklig kvalitet vid 180 dagar. Bristerna handlar
            framför allt om att Försäkringskassan i dialog med arbetsgivaren
            inte ser till att arbetsanpassa arbets­platsen.
          </p>
          <p xml:id="i-KLcYbMLhuLa7chrTvzR5gx">
            Vänsterpartiet menar att Försäkringskassan måste återgå till
            att göra bättre utred­ningar av den försäkrades tillstånd och
            involvera fler relevanta aktörer i processen. Läkarintyg ska väga
            tyngre och en bättre dialog behövs generellt mellan Försäkrings­kassan
            och hälso- och sjukvården. Regeringen bör återkomma med förslag
            om förtydligade riktlinjer för Försäkringskassan enligt ovan.
            Detta bör regeringen ställa sig bakom och ge regeringen till känna.
          </p>
          <head xml:id="i-UXhPjw9LJLSEEQAfNh7jKn" type="h1">
            11 Stärkta ekonomiska villkor
          </head>
          <p xml:id="i-M4y1b8CqavFE2WGV7Xt1kD">
            Den ekonomiska standarden är betydligt lägre för människor med
            sjuk- och aktivitets­ersättning än för befolkningen i stort. Många
            människor tvingas ut i fattigdom och har svårt att klara sin ekonomi.
            Ett vanligt förekommande mått på ekonomisk utsatthet är låg ekonomisk
            standard – en inkomstnivå understigande 60 procent av medianin­komsten
            i samhället. Omkring 130 000 av de personer som har sjuk- och
            aktivitets­ersättning beräknas ha en så låg ekonomisk standard
            att de anses vara ekonomiskt utsatta.
          </p>
          <p xml:id="i-8CtzbKk9WcNPayqEkruCmH">
            Drygt hälften (52 procent) av alla personer med sjuk- och aktivitetsersättning
            är ensamstående vilket är en faktor som i sig bidrar till att
            gruppen sammantaget har en svårare ekonomisk situation än den
            övriga befolkningen.
          </p>
          <p xml:id="i-VV1tod4fUJJL8JTjENNeLi">
            Därför har Vänsterpartiet i budgetsamarbetet med regeringen under
            2014–2018 prioriterat att förbättra situationen för människor
            som har låga inkomster och små ekonomiska marginaler. Flera reformer
            av sjuk- och aktivitetsersättningen har genomförts. Den s.k. antagandeinkomsten
            har höjts från 64 till 64,7 procent för dem som har inkomstrelaterad
            ersättning. Även garantinivån för hel sjuk- och aktivitetsersättning
            har höjts med 187 kronor per individ och månad.
          </p>
          <p xml:id="i-Cc57VCJeCEr81DNNEWskeS">
            Vidare har Vänsterpartiet under föregående mandatperiod drivit
            igenom ett jämlik­hetspaket riktat till särskilt ekonomiskt utsatta
            grupper. Paketet omfattar både en höjning av garantiersättningen
            och en skattesänkning för alla med sjuk- och aktivitets­ersättning
            för motsvarande 2,6 miljarder kronor och kommer att göra skillnad
            för många människor. Dessa förbättringar av ekonomin innebär dessutom
            ett steg mot en mer likformig och rättvis inkomstbeskattning.
          </p>
          <p xml:id="i-L68hfv4nGqG4jJxkdk91YJ">
            Vänsterpartiets uppfattning är att lika skatt ska betalas vid
            lika inkomst, oavsett varifrån inkomsten kommer. Socialförsäkringarna
            bör också i högre grad indexeras i takt med löneutvecklingen;
            det är en fråga om jämlikhet. Vänsterpartiet vill se ett mer jämlikt
            samhälle, där klyftorna minskar. Med nuvarande system ser vi ständigt
            växande klyftor mellan de som arbetar och de som är pensionärer
            eller sjukskrivna. Utifrån dessa principer vill vi se över ersättningarna
            i socialförsäkringssystemet i sin helhet. Nedan presenterar vi
            förslag avseende ersättningarna i sjukförsäkringen.
          </p>
          <p xml:id="i-Jx61skGMoiWihY7tqgKy8Y">
            Allmän löneavgift räknas i dagligt tal till de sociala avgifterna,
            men i både ekonomisk och rättslig mening är den en skatt. Den
            allmänna löneavgiften infördes 1995 och uppgick då till 1,5 procent
            av bruttolönen. Under senare år har löneavgiften använts i allmänt
            budgetförstärkande syfte och uppgår 2019 till 11,62 procent av
            lönesumman. Sedan 2003 har sjukförsäkringsavgiften, räknat som
            andel av lönesumman, minskat från 11,8 procent till 3,55 procent
            till 2020 till följd av de stränga regelverken och den strikta
            tillämpningen av dem som beskrivs i denna motion. I sammanhanget
            bör det framhållas att sjukförsäkringsavgiften är ett löneutrymme
            som löntagarna avstått ifrån mot att i utbyte via det allmänna
            få ett inkomstskydd vid sjukskrivning. Vänsterpartiet menar att
            det skifte som har skett och lett till en urholkning av socialförsäkringen
            och särskilt sjukförsäkringen är en central förklaring bakom den
            växande ojämlikheten. Detta skifte behöver synliggöras och debatteras
            för att öka kunskapen om hur systemet faktiskt fungerar i dag.
            Arbetsgivaravgiften bör ligga kvar på samma nivå som i dag, men
            en större del av den bör användas till sitt ursprungliga syfte,
            att finansiera socialförsäkringarna.
          </p>
          <head xml:id="i-AHkoKs5dEXbbmWKLTZ915k" type="h2">
            11.1 Höj ersättningsnivåerna
          </head>
          <p xml:id="i-NBFLJQFiCb1XZzKFU5qR2b">
            Vänsterpartiet anser att inkomstbortfallsprincipen i sjukförsäkringen
            måste stärkas. I dag har omkring 40 procent av de sjukförsäkrade
            inkomster över inkomsttaket i försäkringen. 1992 hade endast 14
            procent av männen och två procent av kvinnorna en inkomst över
            taket. Ersättningsnivåerna måste höjas och det bör ske stegvis.
            Vänster­partiet föreslår som första steg ett förstärkt grundskydd
            i sjuk- och aktivitetsersättningen.
          </p>
          <head xml:id="i-PWGzhh7Urx4dzE3Ng3xaD1" type="h3">
            11.1.1 Höjda garantinivåer i sjuk- och aktivitetsersättningen
          </head>
          <p xml:id="i-MVE8u8tLbyQTQwjruSX7fy">
            De som lever med sjuk- och aktivitetsersättning har betydligt
            lägre ekonomisk standard än befolkningen i stort. Många människor
            tvingas ut i fattigdom och har svårt att klara sin ekonomi, enbart
            p.g.a. att de blir sjuka. Lägst inkomster har de som får sjuk-
            eller aktivitetsersättning på garantinivå då deras ersättningsnivåer
            inte baseras på tidigare inkomst. Detta vill Vänsterpartiet ändra
            på genom att höja garantinivåerna i sjuk- och aktivitetsersättningen
            med 0,3 prisbasbelopp, 1 190 kronor i månaden. Förslaget innebär
            en höjning från 9 972 kronor per månad till 11 162 kronor per
            månad för den som har maximal garantiersättning.
          </p>
          <p xml:id="i-ETV2w7dk5L5QaQKoVtHfEz">
            Garantinivåerna i sjuk- och aktivitetsersättningen ska höjas
            med 0,3 prisbasbelopp. Detta bör riksdagen besluta.
          </p>
          <p xml:id="i-6EvaXAHGnaH9G4bLizuVXA">
            Vänsterpartiets förslag för höjda garantinivåer i sjuk- och aktivitetsersättningen
            utvecklas i vår budgetmotion för 2021 (2020/21:3170) och motionen
            Utgiftsområde 10 Ekonomisk trygghet vid sjukdom och funktionsnedsättning.
          </p>
          <head xml:id="i-KwqfGEVe2mxxXnR3wsdgpF" type="h3">
            11.1.2 Se över antagandeinkomsten
          </head>
          <p xml:id="i-ShxZqAgyxJFWUX3KAqNvrB">
            Sjukersättning ska utgå med 64,7 procent av den förlorade arbetsinkomsten.
            I praktiken får dock en person som uppbär sjukersättning på 100
            procent i genomsnitt endast omkring 31 procent av sin tidigare
            lön. Det beror på att ersättningen beräknas utifrån en historiskt
            baserad antagandeinkomst. De inkomster som ligger till grund för
            beräk­ningen består ofta av andra inkomster än de senaste helårslönerna,
            t.ex. sjukpenning. Dessutom beräknas antagandeinkomsten som ett
            genomsnitt av tre tidigare inkomstår. År 2003 var skillnaden mellan
            genomsnittslön och inkomstrelaterad hel sjukersättning i genomsnitt
            106 procent före skatt och 91 procent efter skatt. År 2016 hade
            gapet före skatt ökat markant till 158 procent, men efter skatt
            hade gapet ökat ännu mer, till 161 procent. Vänsterpartiet anser
            att modellen för att beräkna antagandeinkomsten behöver ses över
            och att det bör ske inom ramen för den av regeringen tillsatta
            utredningen av regelverket för sjuk- och aktivitetsersättningen.
          </p>
          <p xml:id="i-NhfY6zYaLhKYG3JuKTvyhq">
            Regeringen bör återkomma med tilläggsdirektiv till utredningen
            Ett mer ändamålsenligt regelverk i sjuk- och aktivitetsersättningen
            och för förmåner vid rehabilitering om att även se över modellen
            för beräkning av antagandeinkomst. Detta bör riksdagen ställa
            sig bakom och ge regeringen till känna.
          </p>
          <head xml:id="i-EE2MXWqEkbzXyNQogMaYxK" type="h2">
            11.2 Höjt bostadstillägg
          </head>
          <p xml:id="i-7CeQnMdtZfvzawcGH8De94">
            Genom proposition 2018/19:134 Förbättrat grundskydd för pensionärer
            höjdes bostadskostnadstaket i bostadstillägget för pensionärer
            från dagens 5 600 kronor per månad till 7 000 kronor per månad
            för den som är ogift och 3 500 för den som är gift.
          </p>
          <p xml:id="i-F6vpKpX5Vo9ei6NaU6NAsG">
            Personer med sjuk- och aktivitetsersättning har också rätt till
            bostadstillägg. När bostadskostnadstaket i bostadstillägget för
            pensionärer höjdes utan några justeringar inom sjuk- och aktivitetsersättningen
            fick de som lever på sjuk- och aktivitetsersättning jämförelsevis
            sämre möjligheter att efterfråga bostäder med god standard och
            tillgänglighet. Vänsterpartiet menar att det är en olycklig utveckling
            och att bostadstillägget i sjuk- och aktivitetsersättningen bör
            justeras enligt förändringarna i bostadstillägget för ålderspensionärer.
            Reformen uppskattas kosta staten omkring 500 miljoner kronor,
            om den kombineras med vårt förslag om höjd garantinivå i sjuk-
            och aktivitetsersättning.
          </p>
          <p xml:id="i-8uuAHZeeZZx1GZ2CaHfEGi">
            Bostadstillägget i sjuk- och aktivitetsersättningen bör justeras
            enligt förändringarna i bostadstillägget för ålderspensionärer
            i proposition 2018/19:134 Förbättrat grundskydd för pensionärer.
            Detta bör riksdagen ställa sig bakom och ge regeringen till känna.
          </p>
          <p xml:id="i-2oYVtryqW4uvrmPFq53RWn">
            Vänsterpartiets förslag för höjda garantinivåer i sjuk- och aktivitetsersättningen
            utvecklas i vår budgetmotion för 2021 (2020/21:3170) och motionen
            Utgiftsområde 10 Ekonomisk trygghet vid sjukdom och funktionsnedsättning.
          </p>
          <head xml:id="i-5C2C4RYGFsvM8X2S4CrHv8" type="h2">
            11.3 Inför en särskild åldersfaktor i sjukförsäkringen
          </head>
          <p xml:id="i-4QHqQmv8ALcqdC1pxdCU8L">
            I dagens system tvingas de som inte klarar av att arbeta de sista
            åren före pensionen att ta ut sin pension i förtid, vilket kan
            leda till en väldigt låg pension. Det drabbar framför allt arbetare
            med slitsamma yrken. För att komma åt detta problem vill Vänsterpartiet
            införa en möjlighet att avsluta sitt arbetsliv tidigare, utan
            att pensionen påverkas negativt. Vi menar att det bör införas
            en särskild åldersfaktor i sjukersättningssystemet, som skulle
            innebära att många slipper ta ut inkomstpensionen i förtid och
            att kravet på omställning förändras vid 61 års ålder. Den försäkrade
            kommer då endast att prövas mot arbete inom ramen för det yrke
            denne har, inte mot hela arbetsmarknaden som i dag. Vi vill också
            att den som inte kan jobba fram till pension ska ha möjlighet
            att få sjukersätt­ning upp till 67 års ålder.
          </p>
          <p xml:id="i-NRRZ4VsV2sTLYDhmMaME3c">
            Om samtliga av de ca 1 400 personer som tog ut 100 procent av
            sin allmänna pension före 65 års ålder p.g.a. att de inte längre
            fick sjukpenning eller sjukersättning under 2017 skulle erhålla
            sjukpenning eller sjukersättning skulle kostnaden för förslaget
            första året uppgå till ca 300 miljoner kronor. Beroende på hur
            tidigt personerna går i pension kommer det efter ett antal år
            vara flera åldersgrupper som parallellt uppbär sjukpenning i stället
            för ålderspension, varför kostnaderna kommer att vara högre. Kostnaden
            för att höja åldersgränsen för sjukersättning till 67 år uppgår
            till ca 2,3 miljarder kronor per år, utifrån antagandet att de
            ca 20 000 personer som lämnar sjukersättningen årligen skulle
            fortsätta uppbära sjukersättning. År två tillkommer ytterligare
            en åldersgrupp, varför utbetalningarna nästintill dubbleras per
            år det följande året. Dock minskar regelbundet antalet personer
            som uppbär sjukersättning och fyller 65 år, varför kostnaderna
            förväntas minska från år till år därefter.
          </p>
          <p xml:id="i-xS3nFmVZA88b4CLBn4Qyt">
            Utredningen En trygg sjukförsäkring med människan i centrum lägger
            fram ett liknande förslag, men har satt åldersgränsen till 62
            år för när arbetsförmågan ska prövas mot nuvarande arbete. Det
            ska gälla till och med den månad den försäkrade tidigast får ta
            ut garantipension, vilket i dag är vid 65 års ålder, men justeras
            genom bestämmelsen om riktålder som införts i pensionssystemet.
            Skillnaden mellan förslagen är i grunden vilka pensionsåldrar
            som anses bör gälla. Vänsterpartiet anser att regeringen bör gå
            vidare med förslag för att lösa den ovan beskrivna problematiken.
          </p>
          <p xml:id="i-CzaPXR5E8EKx8uqgRjFE3L">
            Regeringen bör återkomma med förslag på åldersfaktor i sjukförsäkringen
            enligt beskrivningen ovan. Detta bör riksdagen ställa sig bakom
            och ge regeringen till känna.
          </p>
        </div>
        <div xml:id="i-9HZQ9jkQ5fQKqKL1aHCh4r" type="signatureBlock">
          <list xml:id="i-TcNJtJP2Ax1ntfFTgWXLUD">
            <item xml:id="i-BJqcFVnqrrsRrRivPk6o4n" who="i-8voj19hLWTGJHkxNP79tRb" type="signature">
              Nooshi Dadgostar (V)
            </item>
            <item xml:id="i-AE3JJ9TfWTbauC1yEBLjRk" who="i-DthTyR9U9R8S6NVcPNcNQA" type="signature">
              Ida Gabrielsson (V)
            </item>
            <item xml:id="i-Wj4DnJ1AiY6PRvQuhNaVAU" who="i-Xte2hVf6qgEgJA6sWB1cDH" type="signature">
              Momodou Malcolm Jallow (V)
            </item>
            <item xml:id="i-AhjdWZ4Mqdpjkd2n7SfhUZ" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-6SUzfdq6g2uVcauUMJSFVV" who="i-Xbq1HVkxhCYVmfPLN63HRo" type="signature">
              Daniel Riazat (V)
            </item>
            <item xml:id="i-2UQUHJeoggfBoNdFPygH7r" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-Fyp6fNG68xDY7jyLggAc2t" who="i-L3t2URPAv9iLWgdCvbz7Uv" type="signature">
              Ilona Szatmari Waldau (V)
            </item>
            <item xml:id="i-Ci4GgXZVetyeAcpbov9gkA" who="i-EgXqeVnPhVAxu5tLpK9F8M" type="signature">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
