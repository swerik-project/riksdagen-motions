<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-TU-03198">
  <teiHeader>
    <fileDesc>
      <titleStmt>
        <title>Ökad och förbättrad kollektivtrafik</title>
        <author corresp="i-HNw1w34Sd2tGfFnWtdrzZb">av Jens Holm m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3198 av Jens Holm m.fl. (V)</title>
          <idno type="rdwebb">H9023198</idno>
          <rs type="number">3198</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H9023198/text</ref>
          <ref type="dokument_url_html">http://data.riksdagen.se/dokument/H9023198</ref>
          <ref type="dokumentstatus_url_xml">http://data.riksdagen.se/dokumentstatus/H9023198</ref>
          <ref type="docx">http://data.riksdagen.se/fil/81BA5533-87AE-416C-8212-5B6A8086D77E</ref>
          <ref type="pdf">http://data.riksdagen.se/fil/45A71FFF-7F61-43EA-A63E-376161B1FD85</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XbdZry64LQMs8Jfd1cPNrZ" type="signed"/>
        <correspContext corresp="i-XbdZry64LQMs8Jfd1cPNrZ">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-14tbxezg4fTvGcyzeU5afC" type="submitted">
          <date when="2021-10-04"/>
          <time when="15:20:40"/>
        </correspAction>
        <correspAction xml:id="i-AK1c4G7jpesSkBUqi6a9vM" type="reviewed">
          <date when="2021-10-04"/>
          <time when="17:51:58"/>
        </correspAction>
        <correspAction xml:id="i-RtrR3R19XS6XomiuTQfcM7" type="referred">
          <date when="2021-10-14"/>
        </correspAction>
        <correspAction xml:id="i-Wv3HDEvgVn6KtoTJSPBULz" type="assigned">
          <date when="2022-10-17"/>
          <time when="16:51:31"/>
        </correspAction>
        <correspContext corresp="i-Wv3HDEvgVn6KtoTJSPBULz">
          <ref type="assignedTo">Trafikutskottet</ref>
        </correspContext>
        <correspAction xml:id="i-NepWxKixdfFTxYcEG1xN2t" type="behandlas_i"/>
        <correspContext corresp="i-NepWxKixdfFTxYcEG1xN2t">
          <ref type="uppgift">2021/22:SkU13</ref>
          <ref type="ref_dok_id">H901SkU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU13</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ExF7F96bnLiQ6mP693TfvT" type="behandlas_i"/>
        <correspContext corresp="i-ExF7F96bnLiQ6mP693TfvT">
          <ref type="uppgift">2021/22:SkU15</ref>
          <ref type="ref_dok_id">H901SkU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU15</ref>
          <ref type="ref_dok_titel">Punktskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4sJvmnSvK7wsdJTyqfC7yu" type="behandlas_i"/>
        <correspContext corresp="i-4sJvmnSvK7wsdJTyqfC7yu">
          <ref type="uppgift">2021/22:TU5</ref>
          <ref type="ref_dok_id">H901TU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU5</ref>
          <ref type="ref_dok_titel">Kollektivtrafikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-BwAYrWhL72x3Hdc5zr4i4K" type="motHeader">
        <div xml:id="i-UGZhaKXr8X5RqxU4TFhG7h" type="motTitle">
          Motion till riksdagen 2021/22:3198 av Jens Holm m.fl. (V) Ökad
          och förbättrad kollektivtrafik
        </div>
      </div>
      <div xml:id="i-73nLmTNhaCccZUupG5VPPF" type="motBody">
        <div xml:id="i-NDkZ2hT8EBuNJd9iA2tzb5" type="TOC">
          <head xml:id="i-CzWvTrViMqL3pukESTer2N">
            Innehållsförteckning
          </head>
          <list xml:id="i-17Zu1TwwQcki6eFQvGzv2Y">
            <item xml:id="i-7wRt7vXEbEGG2yE1FyZVtg" style="indent-level: 1">
              1 Förslag till riksdagsbeslut
            </item>
            <item xml:id="i-4iNEFzb5jyQJnBUTqUtP4c" style="indent-level: 1">
              2 Ökad andel kollektivtrafik krävs för en fossilfri transportsektor
            </item>
            <item xml:id="i-9wVg3TyNKJDVqdPWGbQwEm" style="indent-level: 1">
              3 Kollektivtrafiken behöver en hållbar återstart efter coronapandemin
            </item>
            <item xml:id="i-NGpu9N1GFcsD7pmiRazd7u" style="indent-level: 1">
              4 Ett sammanhållet kollektivtrafiksystem med resenären i fokus
            </item>
            <item xml:id="i-G65JsyRAhBFNcnaQ8g2K44" style="indent-level: 1">
              5 Staten måste bidra till en tillgänglig, säker och attraktiv
              kollektivtrafik
            </item>
            <item xml:id="i-Jb71QYao7J5X7FdF7Y5qZj" style="indent-level: 1">
              6 Nationell handlingsplan för fördubblad marknadsandel för kollektivtrafiken
            </item>
            <item xml:id="i-UrE7GwDMDyfdY1r5xMZ2qB" style="indent-level: 1">
              7 Systematiskt arbete för sänkta taxor för att främja klimatsmarta
              resesätt
            </item>
            <item xml:id="i-E59p5R1YchRt9bhwtAL7Rs" style="indent-level: 1">
              8 Kollektivtrafik och ökad jämlikhet
            </item>
            <item xml:id="i-S7TnAfRjuGZext9iP3bAXF" style="indent-level: 1">
              9 Skattebefria elbussar
            </item>
            <item xml:id="i-XC9n3V2jVjpnpb1Um2C75V" style="indent-level: 1">
              10 Avskaffa förmånsbeskattning av kollektivtrafikkort
            </item>
            <item xml:id="i-WqQEkhLQxASmtWGToxuZ9Y" style="indent-level: 1">
              11 Subventionerna för förmånsbilar
            </item>
            <item xml:id="i-C8h6ZujaqDLDNuBeuWS58Y" style="indent-level: 1">
              12 Stärk efterlevnaden av förmånsbeskattning av arbetsplatsparkering
            </item>
            <item xml:id="i-Xqt6jJge22KcQigq1Ri9jP" style="indent-level: 1">
              13 Inför nationellt biljettsystem för kollektivtrafik 2022
            </item>
            <item xml:id="i-BeLrHvo9qfuh1oeKPsKTKa" style="indent-level: 1">
              14 Utred klimatbiljett
            </item>
            <item xml:id="i-4y2AGEd2a4sChTCXm3LBwP" style="indent-level: 1">
              15 En färdtjänst för alla som behöver
            </item>
          </list>
        </div>
        <div xml:id="i-vJcSdLX5iv9qUufTCtdQf" type="motProposal" subtype="förslag">
          <head xml:id="i-G9paeEzF1nj3yeUk9HfYJm">
            1 Förslag till riksdagsbeslut
          </head>
          <list xml:id="i-LVjqVYXyVAaB5mSDHEr6MP" style="ol">
            <item xml:id="i-YEgJzBsvewB6BSkLqbBiVn">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på handlingsplan
              för hur mål om fördubblad marknadsandel för kollektivtrafiken
              ska realiseras och tillkännager detta för regeringen.
            </item>
            <item xml:id="i-FL1Vx5EVfToiRsiKR8hxpi">
              Riksdagen ställer sig bakom det som anförs i motionen om att
              regeringen bör tillse att en översyn genomförs över möjliga åtgärder
              som sänker taxorna i kollektivtrafiken och stärker kollektivtrafikens
              konkurrenskraft gällande resekostnaden för motsvarande resor med
              personbil och tillkännager detta för regeringen.
            </item>
            <item xml:id="i-2i3rkstjju4MsrWA9jeNBV">
              Riksdagen ställer sig bakom det som anförs i motionen om att
              regeringen bör ta fram en handlingsplan för hur kollektivtrafik
              och transportplanering ska öka tillgängligheten för socioekonomiskt
              svaga grupper och bidra till ett socialt transportsystem och tillkännager
              detta för regeringen.
            </item>
            <item xml:id="i-BFJg1tnSkP6yKhYQWiCfqo">
              Riksdagen ställer sig bakom det som anförs i motionen om att
              regeringen bör återkomma med förslag om hur användandet av sociala
              konsekvensbedömningar och hälsokonsekvensbedömningar vid planering
              av infrastruktur och kollektivtrafik ska främjas och tillkännager
              detta för regeringen.
            </item>
            <item xml:id="i-Ej72MqhvXhgEqhPTDBxipy">
              Riksdagen ställer sig bakom det som anförs i motionen om att
              regeringen bör utreda hur elbussar och eldrivna kollektivtrafikfartyg
              kan undantas från energiskatt och verka för att elektrifierade
              bussar och därmed all utsläppsfri kollektivtrafik gynnas oavsett
              transportslag i EU-regelverket och tillkännager detta för regeringen.
            </item>
            <item xml:id="i-N2gSEMB63Kte5j4JSXM4qM">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på avskaffad
              förmånsbeskattning för kollektivtrafikkort och tillkännager detta
              för regeringen.
            </item>
            <item xml:id="i-MgbLDAAWFmXNNGJRgegHJq">
              Riksdagen ställer sig bakom det som anförs i motionen om att
              regeringen bör uppdra åt berörda myndigheter att tillse att efterlevnaden
              av förmånsbeskattning av arbetsplatsparkering stärks och tillkännager
              detta för regeringen.
            </item>
            <item xml:id="i-2pZQB3V634876AKjiEFNAe">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på ett nationellt
              biljettsystem för all kollektivtrafik och tillkännager detta för
              regeringen.
            </item>
            <item xml:id="i-UyQtkPpZVbSEftZPsqnwTf">
              Riksdagen ställer sig bakom det som anförs i motionen om att
              regeringen bör utreda införandet av klimatbiljett som en del av
              det nationella biljettsystemet för kollektivtrafiken och tillkännager
              detta för regeringen.
            </item>
            <item xml:id="i-Eeh6oWwtbvW3K6Y61ci75G">
              Riksdagen ställer sig bakom det som anförs i motionen om att
              regeringen bör ta initiativ till bättre lagstiftning avseende
              särskilda persontransporter och en ny färdtjänstlag som tydligare
              tar avstamp i de funktionshinderspolitiska målen och återinför
              rättighetsperspektivet i bedömningen av vem som ska ha rätt till
              tillstånd och hur färdtjänsten ska vara ordnad för bättre hållbarhet,
              samordning, tillgänglighet, prissättning och kvalitet, och detta
              tillkännager riksdagen för regeringen.
            </item>
          </list>
        </div>
        <div xml:id="i-FzYmG3YkNHpG1pQDKYPQYn" type="motContent">
          <head xml:id="i-S3stYSt31b22LKS98a7G5a" type="h1">
            2 Ökad andel kollektivtrafik krävs för en fossilfri transportsektor
          </head>
          <p xml:id="i-2KJFKas5eLNDLj6gvzLaHS">
            Inrikes transporter står för en tredjedel av Sveriges totala
            utsläpp. Vägtrafiken står i sin tur för mer än 90 procent av transportsektorns
            utsläpp. Sverige har etappmål om att senast till 2030 minska utsläppen
            av växthusgaser från inrikes transporter exklusive luftfart med
            minst 70 procent jämfört med 2010. Enligt Trafikanalys uppföljning
            av de transportpolitiska målen 2021 kommer transportsektorn inte
            att nå 2030-målet med nuvarande förutsättningar och beslut.
          </p>
          <p xml:id="i-C1Go9bpLbZhai5TECt3KtR">
            För att nå våra klimatmål behöver vårt samhälle bli mer transporteffektivt
            och en ökad andel av persontransporterna behöver ske med gång,
            cykel och kollektivtrafik. Kollektivtrafiken har goda förutsättningar
            att skapa tillgänglighet för stora grupper i samhället – i synnerhet
            för dem med låga inkomster – för att ta sig till arbetsplatser,
            utbildning, fritidsaktiviteter och service. Kollektivtrafikens
            nytta för samhället beräknas uppgå till över 14 miljarder kronor
            netto varje år. Enligt Svensk Kollektivtrafik släpper en person
            som tar bilen till jobbet ut 45 000 gånger mer koldioxid än den
            som tar tunnelbana, spårvagn eller tåg (eldrivet). Mer än 90 procent
            av bussresorna i kollek­tivtrafiken sker med förnybara drivmedel
            eller el.
          </p>
          <head xml:id="i-TqWWy5fCrYup5J27mH6Rf7" type="h1">
            3 Kollektivtrafiken behöver en hållbar återstart efter coronapandemin
          </head>
          <p xml:id="i-RRkr9fMn4V5FfAZpdTjL45">
            Coronapandemin har slagit hårt mot kollektivtrafiken. Resandet
            med kollektivtrafiken har sjunkit drastiskt under pandemin eftersom
            allmänheten har uppmanats att arbeta hemma och att undvika kollektivtrafiken
            för att minska smittorisken. Företag och organisationer har upptäckt
            digitaliseringens möjligheter och hittat metoder för att genomföra
            möten och andra arbetsuppgifter på distans. Många har även insett
            att cykling är ett fungerande alternativ för att ta sig till jobbet,
            studier och fritidsaktiviteter. Kollektivtrafiken har även förlorat
            andelar till biltrafiken under pandemin. Samtidigt som många med
            tjänstemannayrken har fått sin vardag ändrad har endast en av
            tio i LO-yrken kunnat arbeta hemifrån. Detta har lett till att
            resandemönstren i kollektivtrafik­systemet har förändrats. Resandet
            på linjer i områden med en stor andel personer med arbetaryrken
            har inte gått ner på samma sätt. Hur bestående de strukturella
            förändring­arna i resandet kommer att bli är svårt att förutsäga,
            samtidigt som just detta är av­görande för kollektivtrafikens
            framtida utveckling.
          </p>
          <p xml:id="i-PHAHRFnwYhbXjVdYTMMFB5">
            Det minskade resandet har inneburit stora intäktsförluster för
            de regionala kollektiv­trafikmyndigheterna. Branschorganisationen
            Svensk Kollektivtrafik har sammanställt förlusterna och konstaterar
            att intäktstappet för 2020 uppgick till 7,2 miljarder kronor.
            Prognosen för 2021 är att biljettintäkterna kommer att bli 8,4
            miljarder kronor mindre än 2019. Även om pandemin ebbar ut 2022
            prognostiserar Svensk Kollektivtrafik en intäktsminskning även
            under 2022, på 10 procent, ca 2 miljarder kronor jämfört med 2019.
            Där är både osäkerheten och de regionala skillnaderna stora –
            t.ex. Region Stockholm räknar med att intäkterna för 2022 kommer
            att bli endast 80 procent jämfört med 2019 års nivåer. Det statliga
            coronastödet till de regionala kollektivtrafikmyndig­heterna täcker
            inte dessa förluster, och många regioner har redan dragit ner
            på trafikeringen, samtidigt som flera regioner har redovisat budgetöverskott
            för 2020. Detta är en kortsiktig åtgärd som riskerar att ytterligare
            försämra kollektivtrafikens attraktivitet gentemot andra trafikslag,
            framför allt privatbilismen, även på längre sikt. Detta är oroväckande
            i en situation där kollektivtrafikens andelar behöver öka för
            att klara transportsektorns klimatmål.
          </p>
          <p xml:id="i-2Hmu7s8WVvLEJ3hocyWwFW">
            Pandemin kan ses som en möjlighet till eftertanke och en omstart
            för samhället, kollektivtrafiken inkluderad. Allmänhetens förtroende
            för kollektivtrafiken behöver återställas för att öka dess andelar.
            Detta kräver satsningar på trafikutbud, tillgänglighet, kringservice,
            mobilitetstjänster, trygghet och översyn av biljettsortimentet
            så att det blir mer flexibelt och motsvarar de ändrade resbehoven
            på ett bättre sätt. Åtgärderna är i första hand de regionala kollektivtrafikmyndigheternas
            ansvar, men det kommer att behövas statligt stöd för att komma
            över krisen och återstarta verksamheten och jämka ut de regionala
            skillnaderna.
          </p>
          <head xml:id="i-93M2Pb2Hk5BrKGHXZz5VTC" type="h1">
            4 Ett sammanhållet kollektivtrafiksystem med resenären i fokus
          </head>
          <p xml:id="i-HbHs5X6V6Zz8tt938oZroa">
            Vänsterpartiets utgångspunkt är att kollektivtrafikresenären
            måste få tillgång till ett sammanhållet och tillgängligt system
            med god överblickbarhet där det är lätt och smidigt att byta mellan
            linjer och trafikslag och få information från en och samma källa.
            Järnväg och regional kollektivtrafik är klimatsmarta gemensamma
            nyttigheter som kräver stabilitet och pålitlighet för att vara
            effektiva och resenärstillvända. Vi motsätter oss den marknadsanpassning
            som länge varit rådande inom transportpolitiken och som lett till
            en bristande helhet.
          </p>
          <p xml:id="i-UoRGUpZSYGZ5cj7eyFFJWh">
            Vänsterpartiet anser därför att det är den enskilda resenären
            som ska vara i fokus när ett transportbehov ska lösas inom persontrafiken.
            Till exempel är tillgängligheten till stationer, bytespunkter
            och hållplatser av stor betydelse för att öka intresset för att
            resa kollektivt. Tillgängligheten för personer med funktionshinder
            måste också stärkas. Tillgång till cykelparkeringar och möjlighet
            att ta med cykel när man reser kollektivt är viktiga åtgärder
            för att stärka det hållbara resandet. För att nå transporteffektivitet
            och få människor att välja miljövänliga transportsätt måste det
            vara smidigt och tidseffektivt att ta sig från punkt A till B.
            Om det krävs olika transportslag eller resor med olika bolag ska
            det vara enkelt att som resenär att boka, och anslutningarna bör
            vara tidsmässigt korta.
          </p>
          <p xml:id="i-VBVwocPGnJ7UvwpkTSnjk">
            Vänsterpartiet anser att det är nödvändigt att fördubbla andelen
            resande med kollektivtrafik. En förbättrad kollektivtrafik stärker
            jämlikheten och jämställdheten inom transportsektorn. Eftersom
            kvinnor för närvarande i större utsträckning använder sig av kollektiva
            färdmedel leder satsningar inom denna sektor till att kvinnor
            i sin vardag får en bättre transportsituation. Mäns högre inkomster
            är en av förklaringarna till att de oftare färdas i bil. Med en
            stärkt kollektivtrafik ges incitament även för män att använda
            sig av ett hållbart transportsystem i högre grad. Därtill behövs
            även styrmedel som minskar bilens attraktivitet.
          </p>
          <head xml:id="i-AkK9LLeVXGVJnzRQ59Sfze" type="h1">
            5 Staten måste bidra till en tillgänglig, säker och attraktiv
            kollektivtrafik
          </head>
          <p xml:id="i-RWj8YRpWRdvcS7tfqNMkkn">
            Vänsterpartiet har i decennier genom budgetförslag föreslagit
            en kraftig höjning av det statliga stödet för den regionala kollektivtrafiken
            för att öka kapaciteten och stärka tillgängligheten för ekonomiskt
            svaga grupper samt för glesbygder och landsbygder. Behoven av
            dessa satsningar har för varje år blivit allt mer angelägna då
            kostnaderna inom den regionala kollektivtrafiken varit stegrande.
            Priset för att resa kollektivt har ökat 3–4 gånger så mycket som
            den allmänna prisökningen (KPI) de senaste 15–20 åren. Vänsterpartiet
            anser att detta är mycket bekymmersamt då prisbilden för resenärer
            är ett viktigt styrmedel för att minska klimatpåverkan från våra
            transporter. Skenande priser drabbar också dem med låga inkomster
            som inte har råd att äga en bil och som helt förlitar sig på kollektivtrafiken
            som transportmedel. Har man heller inte råd att använda kollektivtrafik
            försvåras tillgängligheten till vårt samhälle och till grundläggande
            samhällsfunktioner.
          </p>
          <p xml:id="i-JrXTxKGypbrtaXV5GZU8aR">
            Effekterna av coronapandemin riskerar att förstärka den redan
            ansträngda ekonomiska situationen då halverat resande minskat
            biljettintäkterna. I ett läge där vi skyndsamt måste möta klimatkrisen
            genom hållbart resande och öka andelen kollektivtrafikresande
            är det än mer nödvändigt att staten tar ansvar för ett robust
            och hållbart transportsystem. Ett stort antal människor, utan
            tillgång till bil, är helt beroende av den regionala kollektivtrafiken
            för att ta sig till och från arbete och studier. För att minska
            trängseln behövs ökad turtäthet på många linjer. För att kollektivtrafiken
            efter coronapandemin ska vara rustad för att förbättra och öka
            andelen kollektivtrafik­resenärer i enlighet med klimatambitioner
            krävs enligt Vänsterpartiet kraftigt ekonomiskt statligt stöd.
            Våra budgetsatsningar på dessa områden presenteras i vår motion
            Utgiftsområde 22 Kommunikationer (2021/22:3189).
          </p>
          <p xml:id="i-WnCiPFjUgK1YikHPCMRsWR">
            Vi bedömer att ytterligare statligt stöd även kan komma att behövas
            under 2022 beroende på utvecklingen av coronapandemin och de effekter
            det har på kollektiv­trafiken.
          </p>
          <p xml:id="i-9We1qZ8KAzY3PumiLyBoxS">
            I motionen föreslår Vänsterpartiet åtgärder för en förbättrad
            regional kollektivtrafik med ökad andel kollektivtrafikresenärer
            samt stärkt tillgänglighet genom färdtjänst. I vår motion Transporteffektivt
            och hållbart samhälle för framtiden (2021/22:302) finns ytterligare
            förslag för att minska biltrafiken och öka andelen kollektivtrafikresenärer.
            Våra budgetanslag på dessa områden redovisas i vår motion Utgiftsområde
            22 Kom­munikationer (2021/22:3189).
          </p>
          <head xml:id="i-KYk3jxtwN1tPFJoNahAXyd" type="h1">
            6 Nationell handlingsplan för fördubblad marknadsandel för kollektivtrafiken
          </head>
          <p xml:id="i-Jvsicj1TUhDjWML6Cj4U1u">
            En mängd utredningar och rapporter har presenterat möjliga åtgärder
            för att minska klimatpåverkan från våra transporter och öka andelen
            persontransporter med kollektivtrafik. Dit hör t.ex. betänkandet
            Fossilfrihet på väg (SOU 2013:84), reger­ingsuppdraget Strategisk
            plan för omställning av transportsektorn till fossilfrihet (2017)
            och Trafikverkets inriktningsunderlag inför antagandet av den
            nationella planen 2022–2033. Partnersamverkan för en förbättrad
            kollektivtrafik tog 2016 genom uppdrag fram en rapport som redogör
            för möjligheterna till fördubblad marknadsandel för kollektivtrafik
            till 2030. Rapporten konstaterar att det kommer att krävas betydande
            insatser för att nå en marknadsandel på 36 procent, som är branschens
            målsättning för det motoriserade resandet. Detta skulle innebära
            en fördubbling om man utgår från 2006 års basnivå, vilket branschen
            gör, och då marknadsandelen var 18 procent. Kollektivtrafikens
            marknadsandel var 31 procent 2019, men under coronapandemin har
            dessvärre kollektivtrafikresandet rasat. Därför behövs det kraftfulla
            åtgärder för att stödja de regionala kollektivtrafikmyndigheterna
            för att så snart pandemin är över återställa förtroendet för kollektivtrafiken
            och få upp resandevolymerna igen. Enligt riksdagsbeslut ska staten
            bidra till att skapa förutsättningar för att fördubblingsmålet
            ska nås. För att strukturerat arbeta med de åtgärder som presenterats
            i dessa underlag gällande att öka kollektivtrafikens marknadsandel
            bör en handlingsplan tas fram med lämpliga statliga åtgärder för
            att möjliggöra branschens målsättning till 2030.
          </p>
          <p xml:id="i-NUz8bRGyb4rLKYCNPfujRT">
            Regeringen bör återkomma till riksdagen med förslag på handlingsplan
            för hur mål om fördubblad marknadsandel för kollektivtrafiken
            ska realiseras. Detta bör riksdagen ställa sig bakom och ge regeringen
            till känna.
          </p>
          <head xml:id="i-BT7VLS66qDWHhJ194VcVeu" type="h1">
            7 Systematiskt arbete för sänkta taxor för att främja klimatsmarta
            resesätt
          </head>
          <p xml:id="i-DCvNBNeNwHX8xjuRc2ikGF">
            Vänsterpartiet anser att det ska vara enkelt och ekonomiskt lönsamt
            att välja de klimatsmarta alternativen. En stadsplanering med
            ett tillgängligt och sammanhållet kollektivtrafiksystem i kombination
            med lägre pris har visat sig vara ett framgångsrikt sätt att minska
            bilismen och uppnå hållbara städer. Det har visat sig att effektiva
            helhetssatsningar som innehåller stadsplanering för minskat utrymme
            för bilar samt en ökad täckningsgrad för kollektivtrafik med sänkt
            taxa ger ett större antal resenärer till kollektivtrafiken. Genom
            att resandet med kollektivtrafik i hög grad ökar med en sådan
            kombinerad satsning har det också lett till ökade intäkter i kollektivtrafiken.
            En sådan satsning kräver mer resurser inledningsvis men har, om
            den planeras rätt, sedan möjlighet att bli självbärande. Freiburg
            i Tyskland är ett exempel där denna modell använts och varit framgångsrik.
          </p>
          <p xml:id="i-2pB7HWhCPvr3JaMttc7iQy">
            För att få fler människor att välja t.ex. bussen framför bilen
            måste kollektivtrafik­resorna bli det ekonomiskt lönsamma alternativet
            i högre utsträckning. Detta skulle också stärka jämlikheten i
            transportsystemet då tillgängligheten till transporter skulle
            öka även för dem med låga inkomster. Därför krävs politiska insatser
            som innebär att det miljövänliga alternativet också är det billigaste.
            De senaste årens prisutveckling inom kollektivtrafiken är i det
            avseendet oroväckande. Vänsterpartiet anser att detta är mycket
            bekymmersamt då prisbilden för resenärer är ett viktigt styrmedel
            för att minska klimatpåverkan från våra transporter. De samlade
            transporterna i samhället behöver effektiviseras och minska i
            omfattning genom resurssnål samhällsplanering. Vänster­partiets
            långsiktiga mål är en utbyggd, avgiftsfri kollektivtrafik. Med
            satsningar på lägre priser inom kollektivtrafiken når vi ett rättvisare
            och mer jämlikt transportsystem.
          </p>
          <p xml:id="i-DWTef1Ki6KgryVVH375cT3">
            Regeringen bör tillse att en översyn genomförs över möjliga åtgärder
            som sänker taxorna i kollektivtrafiken och stärker kollektivtrafikens
            konkurrenskraft gällande resekostnaden för motsvarande resor med
            personbil. Detta bör riksdagen ställa sig bakom och ge regeringen
            till känna.
          </p>
          <head xml:id="i-64DLM8ezUw3CFQm2gSNSUV" type="h1">
            8 Kollektivtrafik och ökad jämlikhet
          </head>
          <p xml:id="i-D9UAhZK3zPJXYd3Ukqwozy">
            Den drastiska ökning av ojämlikheten i Sverige som pågått sedan
            mitten av 1980-talet ger återverkningar även i transportsystemet
            och på människors möjligheter att förflytta sig. Det finns en
            orättvisa och ojämlikhet i tillgången till kollektivtrafik, och
            internationella studier visar att fattiga och socioekonomiskt
            utsatta människors tillgång till transporter ofta är väsentligt
            sämre än den övriga befolkningens.
          </p>
          <p xml:id="i-RQAqDGVPPBNGFxHDYQsd9y">
            Kollektivtrafikens tillgänglighet är grundläggande för många
            människors sociala inkludering och tillgång till deltagande i
            samhället, främst i ekonomiskt utsatta områden där majoriteten
            inte har råd att äga en bil och där många inte har körkort. Samtidigt
            är detta grupper som ofta ignoreras i kollektivtrafikplanering
            och i diskussioner kring kollektivtrafik. Transportfattigdom innebär
            att människor inte har full tillgång till de transporter som de
            skulle behöva i sin vardag. Det kan handla om en fysisk brist
            på tillgång, att man inte förstår systemet eller känner sig otrygg
            när man använder kollektivtrafiken. För många handlar det helt
            enkelt om att de inte har råd. Det kan också handla om att alla
            inte känner sig välkomna i kollektivtrafiken. Den grupp som har
            störst risk att hamna i transportfattigdom är kvinnor med låg
            inkomst. De fattigaste grupperna har låg tillgång både till kollektivtrafik
            och till egna transportmedel.
          </p>
          <p xml:id="i-Fe3wkyMpZ8CtKeUBC6eQPE">
            Planeringen av kollektivtrafiken utgår oftast från en norm av
            dagpendlare och från något som kallas starka stråk, vilket gynnar
            arbetande medelklass. Mindre hänsyn tas till dem som arbetar kvällar,
            nätter och helger och till dem som arbetar på avsides belägna
            arbetsplatser. Arbetsplatsområden som vanligtvis befolkas av personer
            med låg utbildning och lågt bil- och körkortsinnehav är ofta dåligt
            försedda med kollektivtrafik. Detta kan ge helt orimliga pendlingstider
            för människor som är helt beroende av kollektivtrafiken för sina
            transporter. Hänsyn tas heller inte till hur nyttan av satsningar
            på kollektivtrafiken fördelas mellan olika befolkningsgrupper.
            Socioekonomisk hållbarhet och social inkludering nedprioriteras,
            och det ger orättvisor som riskerar att öka klyftorna mellan svaga
            och starka ekonomiska grupper.
          </p>
          <p xml:id="i-7r6FCvCXvQRExVoYdgmb5q">
            Ett annat problem är priserna för att resa kollektivt. Priserna
            för kollektivtrafiken har sedan 1995 höjts fyra gånger så mycket
            som priserna för andra varor och tjänster. Det är orimligt att
            det har blivit så dyrt att resa kollektivt. Det handlar naturligtvis
            om jämlikhet. Att göra kollektivtrafiken orimligt dyr är ytterligare
            ett sätt att låsa in dem som inte har råd att ha bil och begränsa
            deras rörelsefrihet. De rabattsystem som finns tillgängliga är
            oftast inte tillgängliga för dem med låga inkomster, vilka ofta
            reser med dyrare biljetter än övriga. Månadskort är ofta inte
            möjliga att köpa för dem med låga inkomster eftersom de inte har
            möjlighet att betala så mycket pengar på en gång. Fattiga personer
            avstår ofta från att resa för att de inte har råd, vilket är ytterligare
            ett exempel på hur social utsatthet också innebär sämre transportmöjligheter
            och risk för exklu­dering från samhället. Det är dyrt att vara
            fattig.
          </p>
          <p xml:id="i-NC1E3cRJwsTEo1uqpULBzP">
            Vi behöver ha mer kunskap om hur transportsystemet fungerar för
            olika grupper av resenärer för att kunna få ett transportsystem
            som är inkluderande och rättvist fördelat och som kan bidra till
            att minska de socioekonomiska klyftorna, men vi har tillräcklig
            kunskap för att veta att det finns stora grupper som är beroende
            av kollektivtrafiken för sina transporter och som missgynnas både
            i planering och p.g.a. de höga priserna.
          </p>
          <p xml:id="i-6juMhHoTdDRKueDtEMcwja">
            Kollektivtrafiken anses vara en fråga för det regionala självbestämmandet
            och något som regering och riksdag inte egentligen kan lägga sig
            i. Samtidigt motverkar många av de regionala kollektivtrafikbesluten
            nationellt beslutade transportpolitiska mål gällande både klimat,
            jämlikhet och jämställdhet. Dessutom drabbar sättet planeringen
            genom­förs på i många regioner människor som är helt beroende
            av kollektivtrafik. Därför anser Vänsterpartiet att regeringen
            bör ta ett helhetsgrepp kring transportfattigdom och rätten till
            tillgängliga transporter.
          </p>
          <p xml:id="i-72Ak5nGXEHczuroLTnWDS6">
            Regeringen bör ta fram en handlingsplan för hur kollektivtrafik
            och transport­planering ska öka tillgängligheten för socioekonomiskt
            svaga grupper och bidra till ett socialt transportsystem. Detta
            bör riksdagen ställa sig bakom och ge regeringen till känna.
          </p>
          <p xml:id="i-DUHbeqkYDRRfyyhKmBskqX">
            Vid infrastrukturplanering och trafikplanering tas sällan hänsyn
            till hälsoeffekter för de boende i närheten och inte heller till
            vilka sociala konsekvenser planerna får. Det händer att bedömningar
            görs, men det är inte obligatoriskt och förbises alldeles för
            ofta. Detta drabbar främst ekonomiskt svaga områden.
          </p>
          <p xml:id="i-Ldo91nQ151EbZdgNA9H6T8">
            Regeringen bör återkomma med förslag om hur användandet av sociala
            konsek­vensbedömningar och hälsokonsekvensbedömningar vid planering
            av infrastruktur och kollektivtrafik ska främjas. Detta bör riksdagen
            ställa sig bakom och ge regeringen till känna.
          </p>
          <head xml:id="i-Bzns41ZEPkvVSmzcjZHLC4" type="h1">
            9 Skattebefria elbussar
          </head>
          <p xml:id="i-BDE6nLRvoAAWK7r94D7kYW">
            I dag undantas i Sverige eldrivna kollektivfordon såsom tåg,
            tunnelbana och spårvagn från energiskatt. Elektrifierade bussar
            omfattas däremot inte av denna skattebefrielse. Möjligheterna
            för regeringen att låta elbussar omfattas av samma befrielse från
            energiskatt som elfordon på räls finns redan i energiskattedirektivet
            (2003/96/EG). EU-kommissionen har bekräftat detta och godkänner
            att medlemsstater inför skattebefrielse för elbussar. Regeringen
            bör med hänsyn till elbussars bidrag till bättre klimat, mindre
            luftföroreningar och minskat buller skyndsamt utnyttja den här
            möjligheten.
          </p>
          <p xml:id="i-3eB8wkC9NzeCv9AitcPcur">
            Regeringen hävdar att elbussar redan stöds genom den s.k. elbusspremien.
            Det är en välkommen satsning, men Vänsterpartiet vill påminna
            om att den dels är tidsbegränsad (till 2023), dels är ett stöd
            endast för inköp av bussar, inte för driften.
          </p>
          <p xml:id="i-5MGVNLez3ZKVeK4onYngg1">
            På samma sätt som annan eldriven kollektivtrafik på räls är undantagen
            energibe­skattning anser vi att även elbussarna ska vara det.
            I Vänsterpartiets budgetförslag för 2021 infördes en sådan ordning.
          </p>
          <p xml:id="i-PiyfAdQxK6JnXsBXMmp8vq">
            Vidare har EU inlett en översyn och revidering av energiskattedirektivet
            som förväntas vara klar under 2021. Artikel 15.1 e i direktivet
            stipulerar att medlemsstaterna får tillämpa skattebefrielse för
            energiprodukter och elektricitet som används för person- och godstrafik
            på järnväg, med tunnelbana, med spårvagn eller trådbuss. Regeringen
            bör i den pågående processen agera för att formuleringarna ändras.
          </p>
          <p xml:id="i-TJQDnCxspWgAWUDkAnjf7r">
            Regeringen bör utreda hur elbussar och eldrivna kollektivtrafikfartyg
            kan undantas från energiskatt och verka för att elektrifierade
            bussar och därmed all utsläppsfri kollektivtrafik gynnas oavsett
            transportslag i EU-regelverket. Detta bör riksdagen ställa sig
            bakom och ge regeringen till känna.
          </p>
          <head xml:id="i-4bxxmgbfoFdHp4H9sqXi3y" type="h1">
            10 Avskaffa förmånsbeskattning av kollektivtrafikkort
          </head>
          <p xml:id="i-XTbJAYxrhup8gL9WednCEN">
            I dag är bilen norm för beskattning och planering av resor och
            transporter. Om de ekonomiska styrmedlen förändras så att de blir
            färdmedelsneutrala, kan bättre möjligheter skapas för personer
            att välja kollektivtrafiken som färdsätt. Det skulle då kunna
            minska biltrafikens negativa påverkan på miljö och klimat. Vänsterpartiet
            har länge velat stärka incitamentet för kollektivtrafikkort som
            löneförmån. Sänkt kostnad för att resa kollektivt skulle stärka
            jämlikheten och jämställdheten. Kollektivtrafiken skapar tillgänglighet
            till resor för stora grupper med låga inkomster. Eftersom kvinnor
            för närvarande i större utsträckning använder sig av kollektiva
            färdmedel kan en sådan reform i högre utsträckning gynna kvinnor,
            som generellt har lägre inkomster än män.
          </p>
          <p xml:id="i-BZMdsuqPrZZ8VqySN4UDp5">
            Konsultföretaget WSP har 2020 på uppdrag av Svensk Kollektivtrafik
            analyserat avskaffad förmånsbeskattning av kollektivtrafikkort
            i rapporten Förmånsbeskattning av förmånsbil, arbetsplatsparkering
            och kollektivtrafikkort. Åtgärden har analyserats eftersom det
            inom ramen för förmånsbilsystemet finns en styrning mot miljövänliga
            bilar, i form av ett nedsatt förmånsvärde om den anställde väljer
            en mer miljövänlig bil. Motsvarande styrning saknas för den som
            väljer andra miljövänliga sätt att resa till arbetet, såsom kollektivtrafik.
            Det är alltså möjligt för en arbetsgivare att stimulera miljövänliga
            resor med bil men inte med kollektivtrafik.
          </p>
          <p xml:id="i-7zsfLt6HYSZRYh1VULsrqH">
            Enligt rapporten skulle effekten av avskaffad beskattning av
            kollektivtrafikkort medföra att kostnaden för kollektivtrafikkort
            för arbetstagare skulle sjunka med ca 50–65 procent. Resultaten
            visar att åtgärden skulle medföra att resandet med kollektivtrafik
            skulle öka med drygt 934 000 personkilometer per år, eller 5,5
            procent.
          </p>
          <p xml:id="i-DqS7f1Jhrosdz1XyLUruJx">
            Bilresandet skulle samtidigt minska och detta skulle i sin tur
            innebära en minskning av utsläppen. Vidare skulle det minskade
            trafikarbetet med bil leda till en årlig minskning av trafikolyckor.
            Kostnaden för åtgärden (det totala skattebortfallet) bedöms, enligt
            WSP:s rapport, bli ca 920 miljoner kronor per år. Vänsterpartiet
            anser att det därför är angeläget att vidta åtgärder som sänker
            kostnaden för kollektivtrafikkort för arbetstagare som har denna
            förmånsbeskattning.
          </p>
          <p xml:id="i-XEVjWtQbozBQJfvDqdKB5u">
            Regeringen bör återkomma till riksdagen med förslag på avskaffad
            förmåns­beskattning för kollektivtrafikkort. Detta bör riksdagen
            ställa sig bakom och ge regeringen till känna.
          </p>
          <head xml:id="i-XhDepDofeBLwcfSN8SHdMZ" type="h1">
            11 Subventionerna för förmånsbilar
          </head>
          <p xml:id="i-RMyv1iGnPKBQbv2kGqwR4r">
            Vänsterpartiet anser att de miljö- och klimatskadliga subventionerna
            ska fasas ut, och subventionerna för förmånsbilar är en av dem.
            En förmånsbil är en bil som ett företag äger eller leasar men
            som man låter en anställd använda för privat bruk, som en förmån
            som följer med anställningen.
          </p>
          <p xml:id="i-My1EVPpUki7ocbauRNTCXP">
            Vänsterpartiet anser att regelverket ska ändras så att förmånsvärdet
            kontinuerligt motsvarar det verkliga värdet av förmånen och att
            den klimatskadliga subventioneringen bör tas bort. Subventionen
            vid förmånsbeskattning av bilar gynnar också i högre utsträckning
            dem med högre inkomster än dem med lägre. Enligt Naturskyddsföre­ningens
            rapport Avskaffa klimatskadliga subventioner (2018) fanns 0,3
            procent med bilförmån i det lägsta inkomstskiktet 2015, och i
            det översta inkomstskiktet var 44 procent förmånstagare. Hela
            82 procent av alla bilförmåner går till män. Flest bilförmåner
            finns i Stockholm och andra storstäder. Åtgärden skulle därmed
            ha ett tydligt klimaträttviseperspektiv och skulle gynna ökande
            reseandel med kollektivtrafik. Internationella energimyndigheten
            (IEA) har nyligen konstaterat att åtgärder som ska lindra pandemins
            ekonomiska effekter är ett unikt tillfälle att främja hållbara
            klimat­lösningar och att avskaffa fossila subventioner. Vi noterar
            regeländringarna för förmånsbeskattning som infördes sommaren
            2021 men anser fortfarande att åtgärden är otillräcklig. Vi menar
            att det finns ett behov av att utreda ett avskaffande av skatte­subventionen
            av förmånsbilar helt och hållet.
          </p>
          <head xml:id="i-VFhhG1CHdW96825oZGiKyh" type="h1">
            12 Stärk efterlevnaden av förmånsbeskattning av arbetsplatsparkering
          </head>
          <p xml:id="i-B7A62y5468Swcf6bfodL5P">
            Ett stort hinder för att kollektivtrafiken ska kunna öka sin
            andel av resandet är att bilen fortfarande i stor utsträckning
            är normen och att befintliga styrmedel gynnar fortsatt bilpendling.
            Grundregeln är att arbetsplatsparkering ska förmånsbeskattas enligt
            sitt marknadsvärde. Problemet är en mycket låg regelefterlevnad.
            Enligt tidigare skattningar förmånsbeskattas färre än en femtedel
            av dem som borde beskattas för arbetsplatspar­kering. Dessutom
            är förmånsbilar idag undantagna från förmånsbeskattning av arbetsplatsparkering.
            Detta leder till att det i praktiken sker en betydande subvention
            för många av dem som har arbetsplatsparkering, vilket i sin tur
            ökar incitamenten att arbetspendla med bil. En fullständig beskattning
            skulle medföra stärkt konkurrenskraft för kollektivtrafiken, minskade
            utsläpp av växthusgaser, förbättrad trafiksäkerhet samt stärkta
            inkomster för staten.
          </p>
          <p xml:id="i-2tx8HjZajCteFkfDhvzr4q">
            Samtidigt bör systemet ses över så att den som måste använda
            bil för att ta sig till arbetet p.g.a. bristande kollektivtrafik
            inte beskattas enligt marknadsvärde för en förmånsparkering då
            detta kan innebära en orättvist tung beskattning för vissa yrkes­grupper.
          </p>
          <p xml:id="i-NjVExfuoXZaaZqWrnfdhTK">
            Regeringen bör uppdra åt berörda myndigheter att tillse att efterlevnaden
            av förmånsbeskattning av arbetsplatsparkering stärks. Detta bör
            riksdagen ställa sig bakom och ge regeringen till känna.
          </p>
          <p xml:id="i-J7NoQn6zTwVpJwG1ZP3ckc">
            Vi menar också att det behöver utredas hur förmånsbilar inte
            längre ska undantas från förmånsbeskattning av arbetsplatsparkering.
          </p>
          <head xml:id="i-6QhBYk2AsTrnzWLk65fp93" type="h1">
            13 Inför nationellt biljettsystem för kollektivtrafik 2022
          </head>
          <p xml:id="i-V2g5185vXorujHMycTQrX4">
            Vänsterpartiet har under lång tid drivit krav på att ett nationellt
            biljettsystem ska införas för all kollektivtrafik i Sverige. Regeringens
            utredning (SOU 2020:25) presenterade ett förslag och remissrundan
            avslutades i oktober 2020, men regeringen har inte gått vidare
            med en proposition om ett nationellt biljettsystem för kollektivtrafiken.
            Regeringen har dock aviserat att reformen skulle vara aktuell
            någon gång mellan 2022 och 2023. Vänsterpartiet anser att det
            brådskar att genomföra denna åtgärd för att underlätta för resenärerna
            och öka andelen kollektivtrafikresenärer.
          </p>
          <p xml:id="i-UUGnP48yz9PbYK2VLYqQch">
            Regeringen bör skyndsamt återkomma med förslag på ett nationellt
            biljettsystem för all kollektivtrafik. Detta bör riksdagen ställa
            sig bakom och ge regeringen till känna.
          </p>
          <head xml:id="i-5RBiJk2gwgJfrjvJmV3cUi" type="h1">
            14 Utred klimatbiljett
          </head>
          <p xml:id="i-1hQDRJKst5wLASusFz8Qn">
            Österrike har nyligen lanserat en ny klimatsatsning, Klimaticket,
            som kombinerar ett nationellt biljettsystem för kollektivtrafiken
            med reducerade biljettpriser för att gynna kollektivt resande.
            En nationell biljett som ger tillgång till kollektivtrafiken i
            hela landet kostar 3 euro per dag och en biljett som gäller i
            en förbundsstat kostar 1 euro per dag. Biljetten gäller på lokal,
            regional och interregional transport, Österrikes statliga järnväg
            ÖBB, inkluderad. Syftet är att göra det enkelt, billigare och
            bekvämare att resa kollek­tivt. Vänsterpartiet vill ha liknande
            system som verkligen kan göra skillnad i resandet även i Sverige.
            När det nationella biljettsystemet för kollektivtrafiken introduceras
            är det lägligt att kombinera det med klimatsubventionerat resande.
          </p>
          <p xml:id="i-HHj8hwuXWouLsno9gh2jBN">
            Regeringen bör utreda införandet av klimatbiljett som en del
            av det nationella biljettsystemet för kollektivtrafiken. Detta
            bör riksdagen ställa sig bakom och ge regeringen till känna.
          </p>
          <head xml:id="i-NYYSFHW6FNejuujJjnYRrX" type="h1">
            15 En färdtjänst för alla som behöver
          </head>
          <p xml:id="i-PWqVd3JwRLSMfUdMr6GwxP">
            Vänsterpartiet anser att det finns ett stort och brådskande behov
            av att stärka samordningen och kvaliteten för både resenärer och
            utförare när det gäller särskilda persontransporter, dvs. färdtjänst,
            riksfärdtjänst, skolskjuts och sjukresor. Dagens regelverk har
            betydande brister, och för den enskilde resenären är dagens system
            med många aktörer och splittrat ansvar svår att överblicka. Därutöver
            leder den bristande samordningen till att samhällseffektiva transporter
            och miljövinster inte uppnås.
          </p>
          <p xml:id="i-QcB6ERRz3qDF5ae76PdFv3">
            Färdtjänst är till för personer som har väsentliga svårigheter
            att förflytta sig på egen hand eller att resa med allmänna kommunikationer.
            Tillstånd för färdtjänst prövas av kommunen där man bor, eller
            den regionala kollektivtrafikmyndigheten om kommunen har överlåtit
            hanteringen.
          </p>
          <p xml:id="i-XQLfwfau9LRupJ6BNrWWp9">
            En individuell behovsprövning ligger till grund för ett beslut
            om färdtjänsttillstånd. Sedan 1998 gäller lagen (1997:736) om
            färdtjänst. I och med den nya lagen blev regel­verket kring vem
            som är berättigad till färdtjänst betydligt mycket striktare.
            Uttalanden i förarbeten har också inneburit att rätten till färdtjänst
            gått från en insats för personer med en funktionsnedsättning i
            syfte att ge skäliga levnadsvillkor till en trafikpolitisk lösning.
            Endast en del av de personer med funktionsnedsättning som faktiskt
            behöver färdtjänst får rätt till färdtjänst som en konsekvens
            av lagstiftningen. Bedömningen görs endast efter individens förmågor,
            främst förmåga att förflytta sig även vid gynnsamma förhållanden.
            Synskadades Riksförbund rapporterar att detta bl.a. har inneburit
            att även blinda personer nu nekas färdtjänst.
          </p>
          <p xml:id="i-PrC9945PPtJhfxZjjMV8QC">
            Det finns en aktuell dom gällande rätten till färdtjänst för
            blinda. Målsäganden har allvarliga svårigheter att resa med den
            allmänna kollektivtrafiken och hans syncentral har sagt att det
            i vissa fall är förenat med livsfara. Ändå har domstolarna ansett
            att Region Stockholm har laglig möjlighet att neka honom färdtjänsttillstånd.
            Domen får förödande konsekvenser för landets blinda och synskadade
            som nu riskerar att bli av med sina färdtjänsttillstånd och därmed
            få sina liv kringskurna och inte ha möjlighet att ta sig till
            arbete, studier och fritidsaktiviteter. Detta går tvärt emot nationella
            funktions­hinderspolitiska mål och mänskliga rättigheter och är
            enligt Vänsterpartiet helt oaccep­tabelt.
          </p>
          <p xml:id="i-PKmor8gb4FaxKyAq3fQQ2K">
            Antalet färdtjänsttillstånd har minskat med 25 procent sedan
            den nya lagen 1998, enligt Trafikanalys. I personer räknat handlar
            det om 100 000 personer färre som i dag beviljas färdtjänst. Detta
            har skett trots att befolkningen, inte minst den äldre delen,
            har ökat sedan dess. Detta torde tala för att fler, inte färre,
            bör beviljas färdtjänst. Det är uppenbart att vi i dag har hamnat
            på en miniminivå för vem som beviljas färdtjänst. Det är dock
            inte bara vem det är som beviljas färdtjänst som blivit problematiskt.
            De som trots allt erhåller tillståndet får inte sällan se den
            förmånen beskuren av lokala restrik­tioner avseende förutsättningar
            att resa vissa tider, krav på förbokning, begränsade möjligheter
            att ta med sig ledsagare, förbud mot att göra stopp på vägen samt
            begränsningar i antalet arbetsresor individen får göra. Detta
            utan att det behöver göras en analys av om detta är förenligt
            med regeringens funktionshinderspolitiska mål och trots att det
            innebär omfattande risk för att syftet med färdtjänsten helt förfelas.
            Det anstår inte ett välfärdssamhälle som Sverige.
          </p>
          <p xml:id="i-5GSmy2ocGvK2Su7GoDhT1b">
            Dessutom är färdtjänsten i många regioner oproportionerligt dyr
            och priserna höjs kontinuerligt, vilket ytterligare utesluter
            stora grupper från att kunna röra sig i samhället även om de lyckats
            ta sig igenom nålsögat för att beviljas färdtjänst. Eftersom region­erna
            tydligt inte löser uppgiften på ett tillfredsställande sätt bör
            regeringen se till att få ett bra, tydligt regelverk inklusive
            för prissättning på plats för att färdtjänsten ska uppfylla sitt
            syfte och vara tillgänglig för alla som behöver den.
          </p>
          <p xml:id="i-CKhadkjd1cc4tcJFHYxFLe">
            Målet att uppnå jämlikhet i levnadsvillkor och full delaktighet
            i samhället för personer med funktionsnedsättning uppnås inte
            i dag. Det måste vara styrande på många områden, inte minst när
            det gäller regelverk och prissättning för färdtjänst.
          </p>
          <p xml:id="i-xUiq2kGTEHDW6sW5X4iH4">
            I juni 2018 presenterades betänkandet Särskilda persontransporter
            – moderniserad lagstiftning för ökad samordning (SOU 2018:58).
            Utredningen hade till uppgift att analysera reglerna för särskilda
            persontransporter i syfte att föreslå förbättringar för effektiv
            samordning med ökad hållbarhet gällande kostnader och kvalitet.
            Vänsterpartiet hade stora förhoppningar på utredningen, men kan
            konstatera att utredningens förslag inte kommer att leda till
            de förbättringar vi hoppats på.
          </p>
          <p xml:id="i-HvLMUeMYEfAFnbbfWhXtyK">
            Regeringen bör ta initiativ till bättre lagstiftning avseende
            särskilda persontrans­porter och en ny färdtjänstlag som tydligare
            tar avstamp i de funktionshinderspolitiska målen och återinför
            rättighetsperspektivet i bedömningen av vem som ska ha rätt till
            tillstånd och hur färdtjänsten ska vara ordnad för bättre hållbarhet,
            samordning, tillgänglighet, prissättning och kvalitet. Detta bör
            riksdagen ställa sig bakom och ge regeringen till känna.
          </p>
        </div>
        <div xml:id="i-T4RZ1bkrDZf8Yrbow8zQTF" type="signatureBlock">
          <list xml:id="i-AJD2EfJ5ndi9DaSMkxo9p6">
            <item xml:id="i-WU4DokPA7n38otZmTJsZbp" type="signature">
              Jens Holm (V)
            </item>
            <item xml:id="i-Ud6TmGkkHPabpsXGPudT76" type="signature">
              Hanna Gunnarsson (V)
            </item>
            <item xml:id="i-7dCA2XvmGdFQvmHBEyjkSG" type="signature">
              Lotta Johnsson Fornarve (V)
            </item>
            <item xml:id="i-SMJyvZA5amqh1Xtw4QPS19" type="signature">
              Yasmine Posio (V)
            </item>
            <item xml:id="i-GcFhxLumjBB6rtQG2khyqx" type="signature">
              Elin Segerlind (V)
            </item>
            <item xml:id="i-TryhfExhqUZs56LVbeX6V6" type="signature">
              Håkan Svenneling (V)
            </item>
            <item xml:id="i-EgtcppT5u2BurVKbfyVMVS" type="signature">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
