<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-FiU-02894">
  <teiHeader>
    <fileDesc>
      <titleStmt>
        <title>med anledning av prop. 2023/24:100 2024 års ekonomiska vårproposition</title>
        <author corresp="i-74hLepsvAgUMEvVVtBCGuc">av Magdalena Andersson m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:2894 av Magdalena Andersson m.fl. (S)</title>
          <idno type="rdwebb">HB022894</idno>
          <rs type="number">2894</rs>
          <orgName type="comitteeAbbreviation">FiU</orgName>
          <ref type="dokument_url_text">https://data.riksdagen.se/dokument/HB022894/text</ref>
          <ref type="dokument_url_html">https://data.riksdagen.se/dokument/HB022894</ref>
          <ref type="dokumentstatus_url_xml">https://data.riksdagen.se/dokumentstatus/HB022894</ref>
          <ref type="pdf">https://data.riksdagen.se/fil/411C43F0-B119-40D4-9D69-32DEBB5A2E99</ref>
          <ref type="docx">https://data.riksdagen.se/fil/5A6145AD-D9AA-46C1-8879-0E71404C9ED0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-74hLepsvAgUMEvVVtBCGuc</idno>
            <name>Magdalena Andersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Spsbo7A5zikEeUY3JEYcNV</idno>
            <name>Mikael Damberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-HxcQkHC9fDSzkJWgvdhDEF</idno>
            <name>Lena Hallengren</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GDFdKPNRdaGpkLXrouuiC1</idno>
            <name>Johan Löfstrand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-DUpfpChzMCLm8BKUvCnw3T</idno>
            <name>Teresa Carvalho</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-KTYc2rBrcxPNyJRR5s4dQD</idno>
            <name>Peter Hultqvist</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-LKQKWG3JJUBFg12z1vrFwt</idno>
            <name>Jennie Nilsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-LGnWAFHmtMWgHhZSuUL8EB</idno>
            <name>Ardalan Shekarabi</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-PMx51X9QbaLUMtQNq6sVfz</idno>
            <name>Matilda Ernkrans</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Q8hYBES3N7Q4fZnAATRjsd</idno>
            <name>Fredrik Olovsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-LL8Bee3zYHnuxQrwejsiTf</idno>
            <name>Ida Karkiainen</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2c9rVAoZGjLhTDcwaorNo9</idno>
            <name>Niklas Karlsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-5NG8haprnyzzwKpK9HjwGZ</idno>
            <name>Lawen Redar</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-NW2TEoH8XmW9aSn2aKJ8EA</idno>
            <name>Anders Ygeman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6eosMH8o1uMi1nCPvvh1tH</idno>
            <name>Anna-Caren Sätherberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-KCyyRs9HnkQhss61gii5F7</idno>
            <name>Fredrik Lundh Sammeli</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-GLpGALNASBTHSmgDcbTu4m</idno>
            <name>Åsa Westlund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-UPW2cbGnTUbMZaKTrot5Bh</idno>
            <name>Morgan Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-VKn82G8HqN17j19VTfbE9g</idno>
            <name>Heléne Björklund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8BHpqh3AbjzqTzM3CKEhqa</idno>
            <name>Mattias Jonsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction type="basedOn" xml:id="i-Rvg7B9ecQtsK3R112gwFv2"/>
        <correspContext corresp="i-Rvg7B9ecQtsK3R112gwFv2">
          <ref>Proposition 2023/24:100</ref>
        </correspContext>
        <correspAction xml:id="i-XnnN7EUrpArAQDnG57T51F" type="signed"/>
        <correspContext corresp="i-XnnN7EUrpArAQDnG57T51F">
          <note type="signatory" corresp="i-74hLepsvAgUMEvVVtBCGuc"/>
          <note type="signatory" corresp="i-Spsbo7A5zikEeUY3JEYcNV"/>
          <note type="signatory" corresp="i-HxcQkHC9fDSzkJWgvdhDEF"/>
          <note type="signatory" corresp="i-GDFdKPNRdaGpkLXrouuiC1"/>
          <note type="signatory" corresp="i-DUpfpChzMCLm8BKUvCnw3T"/>
          <note type="signatory" corresp="i-KTYc2rBrcxPNyJRR5s4dQD"/>
          <note type="signatory" corresp="i-LKQKWG3JJUBFg12z1vrFwt"/>
          <note type="signatory" corresp="i-LGnWAFHmtMWgHhZSuUL8EB"/>
          <note type="signatory" corresp="i-PMx51X9QbaLUMtQNq6sVfz"/>
          <note type="signatory" corresp="i-Q8hYBES3N7Q4fZnAATRjsd"/>
          <note type="signatory" corresp="i-LL8Bee3zYHnuxQrwejsiTf"/>
          <note type="signatory" corresp="i-2c9rVAoZGjLhTDcwaorNo9"/>
          <note type="signatory" corresp="i-5NG8haprnyzzwKpK9HjwGZ"/>
          <note type="signatory" corresp="i-NW2TEoH8XmW9aSn2aKJ8EA"/>
          <note type="signatory" corresp="i-6eosMH8o1uMi1nCPvvh1tH"/>
          <note type="signatory" corresp="i-KCyyRs9HnkQhss61gii5F7"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-GLpGALNASBTHSmgDcbTu4m"/>
          <note type="signatory" corresp="i-UPW2cbGnTUbMZaKTrot5Bh"/>
          <note type="signatory" corresp="i-VKn82G8HqN17j19VTfbE9g"/>
          <note type="signatory" corresp="i-8BHpqh3AbjzqTzM3CKEhqa"/>
        </correspContext>
        <correspAction type="submitted" xml:id="i-XqzUFML8aM7EFU4mCVtUYR">
          <date when="2024-04-30"/>
          <time when="14:20:35"/>
        </correspAction>
        <correspAction type="dismissed" xml:id="i-WfM1MWpqSXQqCso5v3aNxx">
          <date when="2024-05-02"/>
        </correspAction>
        <correspAction type="reviewed" xml:id="i-TsxCJMPEJvLEwpGWLc79Ge">
          <date when="2024-05-02"/>
          <time when="11:46:32"/>
        </correspAction>
        <correspAction type="referred" xml:id="i-AtscTMcMX9D9HjLmhbVGwM">
          <date when="2024-05-03"/>
        </correspAction>
        <correspAction type="assigned" xml:id="i-VcdtvpzEaT6QUxNC8QiTi">
          <date when="2024-05-07"/>
          <time when="12:48:37"/>
        </correspAction>
        <correspContext corresp="i-VcdtvpzEaT6QUxNC8QiTi">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-TqhPXtK6gPLhbGK9bn7d5S"/>
        <correspContext corresp="i-TqhPXtK6gPLhbGK9bn7d5S">
          <ref type="uppgift">2023/24:FiU20</ref>
          <ref type="ref_dok_id">HB01FiU20</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2023/24:2894 av Magdalena Andersson m.fl. (S) med anledning av prop. 2023/24:100 2024 års ekonomiska vårproposition</div>
        <div type="motSubmissionInfo"/>
      </div>
      <div type="motBody">
        <div type="TOC" xml:id="i-9fP8C11bSynC9vFdxwNGKA">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Inledning
            </item>
            <item style="indent-level: 1">
              Det ekonomiska läget
            </item>
            <item style="indent-level: 2">
              Ett osäkert världsläge
            </item>
            <item style="indent-level: 2">
              Svenska hushåll pressas hårt
            </item>
            <item style="indent-level: 2">
              Svag tillväxt och fallande bostadsbyggande
            </item>
            <item style="indent-level: 2">
              En dyster arbetsmarknad
            </item>
            <item style="indent-level: 2">
              En nationell vårdkris
            </item>
            <item style="indent-level: 1">
              Inriktningen för den ekonomiska politiken
            </item>
            <item style="indent-level: 2">
              Sverige behöver en politik som bottnar i verkligheten
            </item>
            <item style="indent-level: 3">
              Långsiktighet för sjukvården
            </item>
            <item style="indent-level: 3">
              Stabilitet för hushållen
            </item>
            <item style="indent-level: 3">
              Insatser för att stoppa nyrekryteringen och få stopp på gängvåldet
              här och nu
            </item>
            <item style="indent-level: 3">
              Handlingskraft för att skapa tillväxt och vända byggkrisen
            </item>
            <item style="indent-level: 2">
              Långsiktiga behov får inte skymmas av krisen
            </item>
            <item style="indent-level: 3">
              Ta tillbaka kontrollen över välfärden
            </item>
            <item style="indent-level: 3">
              Sverige ska vara tryggt
            </item>
            <item style="indent-level: 3">
              Ett nyindustrialiserat Sverige
            </item>
            <item style="indent-level: 1">
              Våra prioriteringar
            </item>
            <item style="indent-level: 2">
              Vi finansierar våra reformer
            </item>
            <item style="indent-level: 2">
              En vårbudget som tar ansvar för Sverige – våra åtgärder
            </item>
            <item style="indent-level: 3">
              Våra åtgärder 2024
            </item>
            <item style="indent-level: 3">
              Avvisade neddragningar och övrigt
            </item>
          </list>
        </div>
        <div type="motProposal" subtype="förslag">
          <head xml:id="i-4rmJ1HukDPthFRTurNnfas">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-88TwvaCoCc6ntGwfRx73eX">
              Riksdagen godkänner de förslag till riktlinjer för den ekonomiska
              politiken och budgetpolitiken som anförs i motionen.
            </item>
          </list>
        </div>
        <div type="motContent">
          <head type="h1" xml:id="i-FS4mWhcwmzetxtB9vCv2di">
            Inledning
          </head>
          <p xml:id="i-VeoBoqXJF929ueewsWnxx3">
            Sverige befinner sig i ett tufft ekonomiskt läge. Vi är mitt
            i en lågkonjunktur och spås Europas lägsta tillväxt och arbetslösheten
            stiger. Även om inflationstakten nu mattas av pressas svenska
            hushåll hårt av det höga kostnadsläget. Skyhöga matpriser, räntor
            och hyror gräver hål i plånboken. För väldigt många svenskar är
            det mycket månad kvar när lönen ätits upp av kostnadsökningarna.
          </p>
          <p xml:id="i-5XGKJSuzaUEo9UEimPu1Jn">
            Regeringen och Sverigedemokraterna har skapat en akut sjukvårdskris
            genom att prioritera skattesänkningar för de allra rikaste över
            helt nödvändiga resurser till väl­färden. Byggsektorn befinner
            sig i fritt fall och många blir av med jobben. Gäng­kriminaliteten
            äter sig in i samhället och hotar svenska familjers trygghet i
            vardagen.
          </p>
          <p xml:id="i-NS1gHLXwSbUJSzdwoh4jym">
            I ett läge där Sverige blir fattigare och farligare behöver vi
            en politik som bottnar i verkligheten och ökar sammanhållningen
            i vårt land. En budget som står på svenska folkets sida och tar
            sig an de stora samhällsutmaningar vi står inför. Det kräver lång­siktighet,
            stabilitet och kraftfulla åtgärder här och nu.
          </p>
          <p xml:id="i-3k8dPRRuTJW2BVJdn1A3Gk">
            I Socialdemokraternas förslag till vårbudget sätter vi fokus
            på de stora samhälls­problemen som riskerar att splittra vårt
            land. Vi dubblar regeringens tillskott till sjukvården och ger
            besked om långsiktig finansiering. Vi gör en riktad satsning för
            att punktmarkera unga på glid och bryta nyrekryteringen till kriminella
            gäng. Vi avvisar regeringens nedskärningar på arbetsmarknadspolitiken,
            dubblar regeringens tillskott till skolan och skjuter till resurser
            för att alla barn ska få en meningsfull sommar, så att lovet inte
            blir en rekryteringsfest för gängen.
          </p>
          <p xml:id="i-3fzY954VL8F6oYp4u1TTY1">
            När Sverigedemokraterna och regeringen blundar för verkligheten
            visar vi social­demokrater att det finns ett alternativ till SD-regeringens
            passivitet. Med de tillskott till skola, vård och omsorg som vi
            har föreslagit under mandatperioden hade vi inte be­funnit oss
            i denna akuta kris. När Sverigedemokraterna och regeringen låter
            vanligt folk ta smällen av krisen förmår vi att prioritera. När
            SD-regeringen för en politik som splittrar samhället väljer vi
            sammanhållning.
          </p>
          <p xml:id="i-PRjcdkY49PZCiuFXwm6Kyc">
            Det här är en vårbudget som tar ansvar för Sverige.
          </p>
          <head type="h1" xml:id="i-6bSieDSxYBjeDjKyy9Kcgn">
            Det ekonomiska läget
          </head>
          <p xml:id="i-2JjGsVW71idhg9eiq4AqsG">
            Sverige befinner sig i ett tufft ekonomiskt läge. Vi är mitt
            i en lågkonjunktur och Sverige spås få Europas lägsta tillväxt
            under 2024. Arbetslösheten stiger och investeringstakten sjunker.
          </p>
          <p xml:id="i-F1oy885q4v155VdNg4nmYf">
            Svenska hushåll pressas av de höga priserna. Matpriserna har
            ökat, hyrorna har gått upp och räntekostnaderna har skjutit i
            höjden. I dag är priset för att leva i Sverige mer än 20 procent
            högre än 2021. Löneökningarna har inte hållit samma tempo och
            de som arbetar har sett tio år av reallöneökningar försvinna.
            Även om inflationstakten nu mattas av så är kostnaderna för hushållen
            fortfarande mycket betungande.
          </p>
          <p xml:id="i-5Pp35Eyd4gV6p7T1VSA3xY">
            Samtidigt som priserna är höga så är ekonomin svag. Vi är nere
            i den djupaste delen av lågkonjunkturen och Sveriges tillväxt
            är låg. Det tuffa ekonomiska läget gör avtryck i folks vardag.
            Fler företag går i konkurs, varslen ökar och arbetslösheten beräknas
            stiga under året.
          </p>
          <p xml:id="i-33DeJgpsUFzkxW4nTvFEwy">
            Sveriges ekonomiska utveckling är inte unik. Stora delar av världen
            kämpar fort­farande med effekterna av de senaste årens kriser.
            Under coronapandemin drabbades ekonomier runt om i världen av
            utbudschocker när globala värdekedjor stördes av nedstängningarna,
            samtidigt som regeringar och centralbanker försökte motverka en
            ekonomisk kollaps genom att bedriva en expansiv penning- och finanspolitik
            för att hålla uppe efterfrågan.
          </p>
          <p xml:id="i-AV3wZKJLeEAfLjScqBFn9i">
            Den socialdemokratiska regeringen genomförde en mängd reformer
            för att lotsa Sverige genom pandemin och under krisåren kompenserade
            vi välfärden tre gånger om för de uteblivna skatteintäkterna.
            Vi stöttade ekonomin med krispaket för småföretag, stöd till de
            som förlorade jobben och bidrag för jobb till unga; vi satsade
            på vården med stora budgettillskott för att minska smittspridningen,
            miljardbelopp till covidtestning, kostnadsfri vaccinering och
            krisstöd till vård- och omsorgspersonal och vi minskade smittspridningen
            genom att införa restriktioner, covidbevis och vaccinationsbevis.
            De här åtgärderna gjorde skillnad och hjälpte Sverige att ta sig
            igenom krisen.
          </p>
          <p xml:id="i-A1np8mqgpWabw8jxSMefug">
            Innan världens ekonomier hade hunnit återhämta sig från pandemin
            så inledde Ryssland sin fullskaliga invasion av Ukraina. Kriget
            är framför allt en humanitär katastrof som orsakar ett stort mänskligt
            lidande och utmanar den europeiska säkerhetsordningen. Men kriget
            har även fått effekter på den globala ekonomin. Rysslands agerande
            har drivit upp priserna på olja, gas och el runt om i Europa.
            I kölvattnet av ökade energipriser har priserna på livsmedel stigit
            och större delen av världen har kämpat med en bred inflationsuppgång.
            Geopolitiska konflikter fortsätter att vara en utmaning för den
            globala ekonomin. En eskalering av den fruktansvärda konflikt
            vi nu ser i Mellanöstern skulle ytterligare kunna påverka energipriser
            och global inflation.
          </p>
          <p xml:id="i-BNT8PbK46ZDv4aQv5Lc9yv">
            Även om problemen vi möter inte är unika så är det tydligt att
            Sverige klarat sig osedvanligt dåligt genom krisen. Sverige har
            haft högre inflation än våra grannländer och euroområdet i stort
            och prognostiseras få EU:s lägsta tillväxt under 2024. Sverige
            har helt enkelt blivit sämst i klassen.
          </p>
          <p xml:id="i-VkFXeJRqaKNg4D7C9MD1yA">
            Hur Sverige klarar sig igenom lågkonjunkturen beror på vilken
            politik som förs. Svenska verkstadsföretag har hittills klarat
            krisen bra och exporten har varit stark. Nu står vi inför en betydande
            nyindustrialisering som, om vi tar vara på möjligheten, skulle
            innebära nya jobb och ökad tillväxt. De nya industriprojekten
            kommer att ge oss fler elektriker, montörer och byggarbetare.
            Vi behöver bygga ut samhället i alla de orter där industrin etableras,
            med fler bostäder och en starkare välfärd. Det finns stora möjlig­heter
            till en stark ekonomisk framtid för Sverige, om politiken förmår
            att tillvarata de chanser som ges.
          </p>
          <p xml:id="i-AizHYDgRSU5G4MYAGN9XnD">
            Det är också möjligt att minimera den negativa påverkan från
            den sviktande eko­nomin här och nu. Vi kan ge krisande sektorer
            nya verktyg så att verksamheten kan fortgå och arbetslösheten
            dämpas, ge pengar till kommuner och regioner så att de kan upprätthålla
            en hög nivå på välfärden och stoppa varsel och nedskärningar samt
            stötta hushållen så att de mest utsatta familjerna klarar sig
            igenom kostnadskrisen utan att skuldsätta sig. Allt det här går
            att göra, men det kräver att regeringen och Sverige­demokraterna
            tar sitt ansvar och prioriterar.
          </p>
          <p xml:id="i-DqF1P69QGV1KgpPagaTmT9">
            Ingenting tyder på att den nuvarande regeringen gör det som krävs,
            vare sig för att ta itu med problemen här och nu eller för att
            säkra vår framtida tillväxt. Tuffa tider kräver tuffa prioriteringar
            och ansvarstagande ledarskap. Med en socialdemokratiskt ledd regering
            så hade prioriteringarna varit solklara: pengar till välfärden
            för att stoppa sjukvårdskrisen, åtgärder för att stoppa våldet
            här och nu och bryta nyrekryteringen till kriminella gäng, nya
            verktyg till byggsektorn och stöttning till de hushåll som har
            det svårast. Långsiktigt hade en socialdemokratisk regering prioriterat
            insatser för att fullfölja nyindustrialiseringen och garantera
            jobb och tillväxt. Sverigedemokraterna och regeringen däremot
            väljer skattesänkningar för höginkomsttagare och försämringar
            för vanligt folk.
          </p>
          <head type="h2" xml:id="i-CBhJXPD4Yo2qn1iZ6xvMVp">
            Ett osäkert världsläge
          </head>
          <p xml:id="i-585N62erhiPjLXto1wX7kZ">
            Den globala ekonomin är fortsatt splittrad. Många europeiska
            länder har drabbats hårt av den senaste tidens kriser och av det
            närliggande kriget i Ukraina. I andra delar av världen har ekonomierna
            visat sig vara förvånansvärt motståndskraftiga mot ränte­höjningarna
            och i USA är ekonomin fortsatt relativt stark. Tillväxttakten
            i Europa beräknas under 2024 bli betydligt lägre än både i Nordamerika
            och i Asien. Särskilt tydlig blir skillnaden om man tittar på
            Västeuropa.
          </p>
          <p xml:id="i-MuoMqcWzSSFnMN3dALFEtf">
            Inflationen har sjunkit i de flesta länder jämfört med topparna
            under 2022. Det finns fortfarande stora geopolitiska risker som
            skulle kunna ha en inverkan på inflationen framöver, däribland
            krigen i Ukraina och i Mellanöstern, men givet att inflationsbanan
            fortsätter nedåt börjar stora centralbanker som FED och ECB nu
            förbereda sig för räntesänkningar.
          </p>
          <head type="h2" xml:id="i-2xhTKViciqRAJFTGM4TWHY">
            Svenska hushåll pressas hårt
          </head>
          <p xml:id="i-NFajsZRniCqeKUxmkTserx">
            Svenska hushåll upplever den högsta inflationen på 30 år. De
            sammanvägda priserna har stigit mer än 20 procent sedan 2021 och
            hushållens köpkraft har gröpts ur.
          </p>
          <p xml:id="i-LKm1SCQ6gZheCVzSM3Zu5N">
            De senaste månaderna har inflationstakten börjat mattas av. Inflationssiffrorna
            för mars månad visade på en bred inflationstakt (KPI) på 4,1 procent
            och en ökning med 2,2 procent när effekten på räntor räknas bort
            (KPIF). Även inflationsförväntningarna sjunker. Riksbanken har
            aviserat tre räntesänkningar under året. Men trots att inflationstakten
            nu sjunker och vi ser vissa tecken på ljusning, kommer prisnivån
            att förbli hög och de hushåll som har det tuffast kommer fortsatt
            att vara hårt pressade.
          </p>
          <p xml:id="i-7FGSw2fiG4Jy1Wve95MzQe">
            Priserna har ökat inom de flesta produktkategorier, men vissa
            prisökningar har haft särskilt stor inverkan på vanliga hushåll.
            Livsmedel är ett tydligt exempel, där priserna gått upp snabbt
            och kraftigt. Jämfört med innan kostnadskrisen så har priserna
            gått upp med över 25 procent och det har fått tydliga konsekvenser
            för svenska familjer. I dag har var fjärde ensamstående förälder
            med låg lön behövt låna pengar till mat och hyra och nästan varannan
            har svårt att sätta näringsrik mat på bordet. Bris larmar om att
            barn är oroliga för sina familjers ekonomi. Pensionärer tvingas
            vända på varje krona för att få pengarna att räcka till när matkassen
            blir dyrare och lättare.
          </p>
          <p xml:id="i-DkGs3jxA2utcJ56SBEkjiA">
            Ökade livsmedelspriser är inget unikt fenomen för Sverige, men
            faktum är att priserna har ökat mer hos oss än i våra grannländer.
            För att bromsa prisökningarna föreslog Socialdemokraterna en matpriskommission
            mot de höga matpriserna och uppmanade regeringen att samla samtliga
            led i livsmedelsbranschen tillsammans med expertmyndigheter, civilsamhället
            och intresseorganisationer för att se till att hålla nere prisstegringarna
            på livsmedel. Men regeringen valde att stå passiv och låta svenska
            barnfamiljer och pensionärer betala priset.
          </p>
          <p xml:id="i-Wg4SZz3A7Vjbkn99VQ5Zqu">
            En annan kostnadspost som ökat dramatiskt för många hushåll är
            räntorna. Riks­banken har genomfört ett flertal räntehöjningar
            och styrräntan är nu på den högsta nivån sedan finanskrisen 2008.
            Att Riksbanken i tider av hög inflation höjer styrräntan är inget
            konstigt. Riksbankens oberoende är en viktig del av vårt finansiella
            system och att höja styrräntan är bankens primära verktyg för
            att råda bot på inflationen. Vad som där­emot blivit uppenbart
            är att bankerna skott sig på Riksbankens räntehöjningar, på be­kostnad
            av hushållen. Den bristande konkurrensen på finansmarknaden har
            möjliggjort för bankerna att höja utlåningsräntorna i takt med
            Riksbanken, samtidigt som de länge hållit inlåningsräntorna på
            låga nivåer. Som ett resultat har bankerna gjort miljardvinster
            och ökat utdelningen till sina ägare. Bara under 2023 gjorde de
            fyra storbankerna vinster på över 160 miljarder efter skatt och
            delade ut 120 miljarder (inklusive återköp).
          </p>
          <p xml:id="i-HTkJyb3xwEaYH4oNep9wox">
            Samtidigt som bankerna ökar sina vinster så kämpar vanliga hushåll
            med tilltagande räntekostnader. För en tvåbarnsfamilj med 3 miljoner
            i lån har livet blivit 100 000 kronor dyrare 2024 jämfört med
            2021. Merparten av kostnadsökningen kommer från räntehöjningar.
            För en ensamstående med 2 miljoner i lån har kostnaderna ökat
            med 55 000 kronor. Vart tionde hushåll lägger minst 28 procent
            av sin disponibla inkomst på räntor och amorteringar.
          </p>
          <p xml:id="i-6ac3EQpGbBiYEZJ9Vf82me">
            Socialdemokraterna har ställt sig på hushållens sida i kostnadskrisen.
            Vi har före­slagit en skatt på bankernas övervinster där pengar
            betalas tillbaka från bankerna till välfärd och hushåll. Vi uppskattar
            att en sådan skatt skulle kunna ge 8,3 miljarder under resten
            av 2024 – pengar som skulle kunna rädda jobb i sjukvården och
            stötta svenska barnfamiljer genom krisen. Men regeringen har konsekvent
            valt att ställa sig på bank­ernas sida i stället för hushållens,
            nu senast i vårbudgeten.
          </p>
          <p xml:id="i-7WZHJ5utCkXrGbdjocyuNF">
            Sett till den totala utvecklingen så har vanliga löntagare förlorat
            tio års reallöne­ökningar sedan kostnadskrisen slog till. Det
            är ett hårt slag för alla som varje morgon går till jobbet men
            trots det har svårt att få pengarna att räcka till i slutet av
            månaden.
          </p>
          <p xml:id="i-78ptqDCaEvfLCYs1tKf7bA">
            Emedan Sverige knappast är det enda landet att tampas med kostnadskrisen,
            så har den slagit exceptionellt hårt mot just svenska hushåll.
            Inflationen har varit högre i Sverige och reallönerna har fallit
            mer. Samtidigt har SD-regeringen stått passiv och valt att inte
            hjälpa hushållen. Sverigedemokraterna och regeringen har skyllt
            på inflationen, men jämför man med våra grannländer blir det tydligt
            att de kunde ha gjort mer. I alla andra nordiska länder höjde
            man barnbidraget, men i Sverige valde regeringen att rösta ned
            Socialdemokraternas förslag om extra barnbidrag. I Norge sänkte
            man maxtaxan på dagis och införde fridag på fritis, vilket sparade
            norska barnfamiljer tiotusentals kronor per år. I Sverige valde
            regeringen och Sverigedemokraterna att stå passiva. En annan väg
            hade varit möjlig, men regeringen valde bankerna framför barnfamiljerna.
          </p>
          <head type="h2" xml:id="i-8TMddexebJzCCVYjYeR6nk">
            Svag tillväxt och fallande bostadsbyggande
          </head>
          <p xml:id="i-2HrHoaimcQCnwfTxhzqAyy">
            I ett ekonomiskt läge där många länder möter ekonomiska motgångar
            sticker Sverige ut som extra hårt drabbat. Vi befinner oss mitt
            i en lågkonjunktur och Sveriges tillväxt­siffror är låga jämfört
            med våra grannländer. Förra året hade vi en nedgång i BNP under
            tre av fyra kvartal. Enligt preliminära siffor var Sverige ett
            av få europeiska länder med en negativ tillväxt under 2023 (–0,2
            procent). Även i år sticker Sverige ut på nedsidan av tillväxtkurvan
            och EU-kommissionen uppskattar att vi kommer att få Europas lägsta
            tillväxt under 2024 (0,2 procent).
          </p>
          <p xml:id="i-82BvEN8umk9KBj7ucvCuPc">
            IMF är lite mer optimistiska och tror att vi tillsammans med
            Tyskland bara kommer att få Europas näst lägsta tillväxt under
            2024 (0,2 procent). Av de 190 länder IMF har prognoser för beräknas
            Sverige enbart få högre tillväxt än åtta länder: Ecuador, Puerto
            Rico, Estland, Jemen, Kuwait, Argentina, Haiti och Sudan.
          </p>
          <p xml:id="i-WTeTeUEFjVyVTzUE2MHi9m">
            En kraftigt bidragande faktor till den svaga konjunkturen är
            krisen i byggsektorn. Enligt företrädare för industrin upplever
            Sverige den värsta byggkrisen sedan 90-talskrisen. Byggandet har
            tvärnitat. Bostadsinvesteringarna som andel av BNP har inte varit
            så här låga på 20 år och det byggs mindre än hälften så många
            bostäder som för två år sedan. Enligt Byggföretagens prognoser
            förväntas investeringar i nybyggnation minska med 34 procent under
            2024 efter att redan ha minskat med 37 procent under 2023. Effekten
            på BNP är tydlig. Enligt Konjunkturinstitutet tyngde tappet i
            bygg­investeringar BNP med 1,2 procent under 2023 och förväntas
            tynga BNP med 0,7 procent under 2024, vilket regeringen tillstår.
          </p>
          <p xml:id="i-8YdijEtmzuMzicP9ehTn4X">
            Krisen slår hårt mot byggarbetarna. I snitt går sju byggföretag
            omkull varje dag, och januari till mars 2024 var enligt Byggföretagen
            den värsta perioden för konkurser sedan 1994. Arbetslösheten ökar
            som följd och under 2024 varslades över 9 000 personer inom byggsektorn,
            en ökning med över 150 procent.
          </p>
          <p xml:id="i-N9LVZF2U6YkKyuhAgUjiSs">
            Krisen i byggsektorn är allvarlig av flera anledningar. Dels
            slår den hårt mot de personer som jobbar inom sektorn, dels kommer
            den med stora makroekonomiska risker. Minskningen i bostadsinvesteringar
            tynger BNP här och nu, men vi riskerar också att tappa den kompetens
            vi behöver för att bygga bostäder i framtiden. En långsiktig nedgång
            i bostadsbyggandet skulle i sin tur ha en negativ påverkan på
            vår tillväxt, vår nyindustrialisering och möjligheten för Sveriges
            befolkning att flytta till jobb och utbildning i olika delar av
            landet.
          </p>
          <p xml:id="i-UfP3ePibNdZRS1ke9Q1DDn">
            Mot bakgrund av det allvarliga läget förväntade sig många att
            regeringen och Sverigedemokraterna skulle agera för att dämpa
            krisen i byggsektorn. Men det kom ingenting för att vända utvecklingen.
            I stället levererade Ulf Kristersson och Jimmie Åkesson en trippelstöt
            mot svenska byggarbetare. Först låter de byggbranschen falla fritt,
            med stigande arbetslöshet som följd. Sedan vill de sänka a‑kassan
            och se till att de som slitit ut sig på jobbet inte ska kunna
            vara sjukskrivna. Inte bara är det ett hån mot Sveriges byggarbetare
            – det riskerar också att spä på lågkonjunkturen och hotar vår
            framtida tillväxt. Vi socialdemokrater förstår att byggsektorn
            behöver stöd och föreslog därför i vår höstbudgetmotion 8 miljarder
            i byggstimulanser och statliga byggkrediter. Med vår politik hade
            varslen blivit färre och byggandet ökat – men Sverigedemo­kraterna
            och regeringen väljer att titta på när bostadsbyggandet tvärnitar.
          </p>
          <head type="h2" xml:id="i-TecKjEgYNZCHyjLiXFPD5s">
            En dyster arbetsmarknad
          </head>
          <p xml:id="i-62Ujtwf4RpGMuL8UYG94w1">
            För många blir lågkonjunkturen konkret när arbetslösheten slår
            till och man inte längre har ett jobb att gå till. Sverige har
            i tidigare skeden av kostnadskrisen haft en motstånds­kraftig
            arbetsmarknad med en hög sysselsättningsgrad. Men nu stiger arbetslösheten.
            Andelen arbetslösa beräknas öka både i år (till 8,4 procent) och
            under nästa år (till 8,5 procent). Under 2023 varslades 72 500
            personer enligt data från Arbetsförmedlingen. Bortsett från pandemiåret
            2020 då över 120 000 varslades har så många inte varslats under
            ett år sedan innan 2010.
          </p>
          <p xml:id="i-6fjYCgiLpHPUNo7Kivjdzt">
            Samtidigt som varslen ökar så råder det kompetensbrist i både
            näringsliv och välfärd. Det behövs fler som kan jobba i de nya
            industrierna runt om i Sverige och det behövs mer personal i vår
            gemensamma välfärd. Att i ett sådant skede – som SD-regeringen
            gjort i såväl vårbudgeten som tidigare budgetar – välja att dra
            ned på arbetsmarknadsåtgärder är inte rätt väg framåt. Regeringen
            hindrar de som drabbas av uppsägningar från att få ett nytt jobb
            och i slutändan riskerar det vår kompetens­försörjning och vår
            tillväxt. Regeringens och Sverigedemokraternas prioriteringar
            riskerar dessutom att det nya omställningsstödet, som gör det
            möjligt att ställa om eller kompetensutvecklas samtidigt som man
            får 80 procent av lönen i upp till ett år, brinner inne på grund
            av att de vägrat att tillföra tillräckligt med medel till den
            utbetalande myndigheten CSN.
          </p>
          <p xml:id="i-RbDwcPTjz1Wifo6dCtV8RE">
            Omställningsstudiestödet har förhandlats fram av arbetsmarknadens
            parter. Att regeringen och Sverigedemokraterna nu bryter mot partsöverenskommelsen
            genom att inte leva upp till sina åtaganden undergräver inte bara
            den svenska modellen – det drabbar tusentals människor som stoppas
            från utbildning och det riskerar Sveriges möjligheter att fortsatt
            ligga i framkant när det gäller teknisk utveckling, industri och
            innovation.
          </p>
          <p xml:id="i-L8dQSoua1cXzgfn85x5gv4">
            Vi socialdemokrater vill i stället att människor kommer i arbete.
            Vi föreslår därför mer pengar till insatser som rustar människor
            för jobb och till CSN för att hanteringen av det nya omställningsstudiestödet
            ska fungera och kompetensbristen ska kunna lösas. Vägen tillbaka
            ur lågkonjunkturen kommer genom att fler arbetar – inte färre.
          </p>
          <head type="h2" xml:id="i-3XNtQSUwi5vXBF7RPpTe52">
            En nationell vårdkris
          </head>
          <p xml:id="i-5YLNeK9TidB4RhaksrwY3c">
            Sverige befinner sig i en nationell sjukvårdskris skapad av regeringen
            och Sverigedemo­kraterna som prioriterat skattesänkningar för
            höginkomsttagare framför helt nödvändiga resurser till vår gemensamma
            välfärd.
          </p>
          <p xml:id="i-QWjdCJiEsab57gaSYgmdxM">
            Kostnadsökningarna har slagit hårt mot såväl kommuner som regioner.
            Inför 2024 budgeterade 18 av 21 regioner för underskott och de
            har varnat för att tusentals tjänster kan komma att försvinna.
            Trots att regionerna under en lång tid har varnat för det kritiska
            läget har regeringen och Sverigedemokraterna valt att i budget
            efter budget underfinansiera välfärden. Till slut gav Ulf Kristersson
            ett löfte om att ingen i sjuk­vården skulle behöva sägas upp –
            ett löfte som snabbt bröts.
          </p>
          <p xml:id="i-7MM6wyd4fbePeyesjW7ztF">
            SD-regeringen har lagt grunden för krisen genom att prioritera
            skattesänkningar för höginkomsttagare framför den gemensamma välfärden.
            Nu har de tvingats vända och har i vårbudgeten skjutit till 6
            miljarder till sjukvården – men pengarna kommer inte att räcka
            och de kommer för sent. Tillskottet kommer inte att stoppa alla
            de nedskärningar som svävar över sjukvården. De kommer inte heller
            att hjälpa regionerna långsiktigt, eftersom regeringen samtidigt
            drar ned på anslagen för 2025 och 2026.
          </p>
          <p xml:id="i-2UMDAf3YS64MtZgsU6sduT">
            Sedan SD-regeringens tillträde har de skurit i vår gemensamma
            välfärd. Det betyder sämre arbetsmiljö för alla som jobbar i vården,
            färre kollegor och i värsta fall utebliven vård. Men det behöver
            inte vara så här. Vi socialdemokrater har i våra skuggbudgetar
            visat på ett tydligt alternativ. I vår budgetmotion för 2023 visade
            vi att det gick att dubbla regeringens generella bidrag till välfärden.
            I vår budgetmotion för 2024 föreslog vi dubbelt så mycket resurser
            till sjukvården. Vi har också velat se mer satsningar för att
            stärka skolan och stoppa gängvåldet.
          </p>
          <p xml:id="i-L14WPCLf6DZ5K3qkXWyEH3">
            Att under en brinnande sjukvårdskris inte satsa långsiktigt på
            regionerna är ett stort misstag. Dels slår det direkt mot vanligt
            folk med en ökad arbetslöshet och en sämre kvalitet på välfärden.
            Men det riskerar också att innebära ett ökat skattebortfall och
            att spä på lågkonjunkturen. Det regionerna efterfrågar är långsiktig
            finansiering.
          </p>
          <p xml:id="i-T1VysUduQhaUCtzURm3ptG">
            Vi socialdemokrater vill se ett systemskifte för svensk välfärd:
            en helt ny princip för hur skolan, sjukvården och äldreomsorgen
            ska finansieras. Vi vill att de generella statsbidragen till välfärden
            ska räknas upp i takt med kostnadsökningarna varje år. Det måste
            vara slut med att politiker presenterar satsningar som i själva
            verket är ned­skärningar, för att pengarna inte täcker kostnadsökningarna.
            De resurser som SD-regeringen tillför sjukvården för 2024 räcker
            inte för att kompensera för kostnadskrisen. Det gör det inte möjligt
            för regionerna att planera långsiktigt eller behålla personal.
            Det är inte rätt väg ut ur sjukvårdskrisen.
          </p>
          <head type="h1" xml:id="i-TmedzbD3AZpc5dGguADKe6">
            Inriktningen för den ekonomiska politiken
          </head>
          <p xml:id="i-9yUF1rGe9CGBCC1SjsVdBM">
            Sverige befinner sig i ett tufft ekonomiskt läge. De många kriser
            som drabbat vårt land i kombination med en regering som har prioriterat
            skattesänkningar för de allra rikaste framför att stötta hushållen
            genom krisen gör att Sverige och svenska hushåll befinner sig
            under mycket hård press. De som drabbas hårdast är de som redan
            hade det tuffast innan krisen slog till. För många innebär högre
            räntekostnader och dyrare matvaror att det är svårt att klara
            sin ekonomi. I värsta fall tvingas föräldrar ta lån för att sätta
            näringsrik mat på bordet. I stället för att stötta hushållen genom
            krisen har regeringen blundat för verkligheten.
          </p>
          <p xml:id="i-47kt62f1HHgAJxB4FTBJkE">
            Sedan regeringsskiftet år 2022 har regeringen och Sverigedemokraterna
            skapat en nationell sjukvårdskris som påverkar många svenskar
            i vardagen. I budget efter budget har regeringen valt att underfinansiera
            välfärden, trots att ingen kan ha undgått varnings­ropen från
            kommuner och regioner. Regeringens bortprioritering av välfärden
            har resulterat i nedskärningar i skolan, vården och omsorgen.
            Inför 2024 budgeterar 18 av 21 regioner för underskott och allt
            fler regioner varnar för nedskärningar. För under­sköterskan innebär
            det stressade kollegor och en osäker arbetsmiljö. För patienten
            innebär det längre väntetider och i värsta fall utebliven vård.
          </p>
          <p xml:id="i-KR2bae5j1qvFWYkVPvp6WD">
            Samtidigt äter sig gängkriminaliteten in i samhället och påverkar
            många svenskar i vardagen. Samhället behöver samlas för att vända
            utvecklingen och stoppa nyrekryter­ingen till de kriminella gängen.
          </p>
          <p xml:id="i-3y4bcrUpfNq4rwRSSgWVab">
            Sverigedemokraterna och regeringen har inte haft någon plan för
            att hantera det ekonomiska läget. Sverige har blivit sårbart av
            kraftiga nedskärningar i arbetsmarknads­politiken och färre utbildningsplatser.
            Regeringen har stått handfallen inför den bygg­kris som eskalerar
            i landet. När Sveriges byggarbetare blir av med jobbet på grund
            av historiskt låga bostadsinvesteringar, föreslår regeringen inga
            åtgärder för att vända utvecklingen och stärka tillväxten. I stället
            presenterar de en trippelstöt mot de svenska byggarbetare som
            blir av med jobbet, genom att sänka a‑kassan och föreslå att de
            som har slitit ut sig på jobbet inte ska kunna vara sjukskrivna.
          </p>
          <p xml:id="i-S1KyNiumrJJoG4MZaAbA7t">
            Statsbudgeten för 2024 är undermålig i förhållande till de stora
            samhällsutmaningar Sverige har att hantera. Vårbudgeten var regeringens
            chans att ta itu med alla de ut­maningar Sverige möter och ställa
            sig på det svenska folkets sida. De tog inte den chansen. Vårbudgeten
            ger inte Sveriges regioner de långsiktiga besked de behöver. Den
            innehåller inga åtgärder för att ta itu med det eskalerande våldet
            här och nu, och den bekräftar att regeringen inte prioriterar
            att få upp tillväxten i svensk ekonomi.
          </p>
          <head type="h2" xml:id="i-SxVqYWtqZLBWPF1tcmSzVq">
            Sverige behöver en politik som bottnar i verkligheten
          </head>
          <p xml:id="i-8t2y61bTkw6mB3e8esNwDj">
            I ett läge där Sverige blir fattigare och farligare behöver vi
            en politik som bottnar i verkligheten och ökar sammanhållningen
            i vårt land. Regeringens passivitet är inte vad Sverige behöver
            för att vända den negativa samhällsutvecklingen, stoppa nyrekryter­ingen
            till kriminella gäng och förbättra vardagen för vanligt folk.
            Sverige förtjänar ett ledarskap som står på svenska folkets sida,
            som tar sig an de stora samhällsutmaningar vi står inför och tar
            ansvar för Sverige. Det kräver både långsiktiga besked och kraft­fulla
            åtgärder här och nu.
          </p>
          <head type="h3" xml:id="i-HvuSkJ7bh1Aq2WqZbKMYue">
            Långsiktighet för sjukvården
          </head>
          <p xml:id="i-Y1AXmGeZoPbVLkUxLctvqA">
            Sverigedemokraterna och regeringen har försatt Sverige i en akut
            nationell sjukvårds­kris. Sveriges regioner är hårt pressade av
            det höga kostnadsläget. Väntetiderna blir längre och personalen
            är stressad och samtidigt höjs avgifterna. Det här beror på att
            regeringen har prioriterat skattesänkningar för de allra rikaste
            före helt nödvändiga resurser till svensk sjukvård. Redan i budgeten
            för 2023 var regeringens tillskott till välfärden för låga. Det
            var därför vi socialdemokrater i vår budgetmotion för 2023 föreslog
            en dubbelt så stor satsning till välfärden jämfört med regeringen,
            samtidigt som vi krävde kraftiga investeringar i riktade åtgärder.
            Historien upprepade sig i regeringens budget för 2024. Återigen
            presenterade regeringen otillräckliga tillskott till välfärden.
            I budgeten för 2024 ville vi socialdemokrater därför se dubbelt
            så mycket pengar till sjukvården jämfört med regeringens alternativ.
          </p>
          <p xml:id="i-QHJVipuj5VjLkeHtz844zS">
            När vårbudgeten nu läggs på riksdagens bord står vi inför fullbordat
            faktum. Den kris som regionerna länge varnat för utspelar sig
            runt om i hela landet, oberoende av politiskt styre på regional
            nivå. Regionerna behöver stora tillskott här och nu för att klara
            sin verksamhet och besked om långsiktig finansiering för att kunna
            planera. Regeringen och Sverigedemokraterna ger dock inte sjukvården
            nödvändiga besked om långsiktig finansiering. Tvärtom. I vårändringsbudgeten
            ger Sverigedemokraterna och regeringen besked om att kommuner
            och regioner kan räkna med ännu mindre resurser åren framöver,
            med minskade anslag för 2025 och 2026. Regeringen ger kortsiktiga
            bidrag men rullar tillbaka den långsiktiga finansieringen, med
            konsekvensen att nedskärningspaketen ligger kvar runt om i landets
            regioner.
          </p>
          <head type="h3" xml:id="i-Wqnqdx2BNNzax19Sbz4yTn">
            Stabilitet för hushållen
          </head>
          <p xml:id="i-3Ja1RqvcAwWpJTLWEcTf9Z">
            De stora kostnadsökningarna drabbar alla men slår hårdast mot
            de med lägst inkomster och minst marginaler. I stället för att
            kompensera för att inflationen slår ojämlikt har regeringen och
            Sverigedemokraterna valt att förvärra situationen för vanligt
            folk. Höginkomsttagares ekonomi har inflationsskyddats genom skattesänkningar
            medan den svenska regeringen, som den enda i Norden, har valt
            att inte höja barnbidraget för att stötta barnfamiljerna genom
            krisen. När våra grannländer höjde barnbidraget för att stötta
            familjerna genom kostnadskrisen, valde regeringen och Sverigedemokraterna
            att använda barnfamiljerna som krockkuddar. Det är inte rimligt,
            och det är undersköterskor, busschaufförer och lärarassistenter
            som får ta smällen när regeringen prioriterar höginkomsttagarna
            över breda löntagargrupper.
          </p>
          <p xml:id="i-92D9wkArtRvKNGwCSy9Gbf">
            Om den förda ekonomiska politiken ökar skillnaderna och splittringen
            i Sverige, riskerar det att få närmast oöverblickbara konsekvenser
            för vår samhällsgemenskap. Ekonomiska kriser innebär en påfrestning
            på hela samhället. Det går inte att kompen­sera för allt eller
            att göra så att lågkonjunkturen och kostnadskrisen inte känns.
            Men det innebär inte att politiken kan sätta sig på läktaren.
            När vanliga familjer har svårt att sätta mat på bordet och våra
            pensionärer vänder på varje öre för att kunna betala räkningarna
            måste politiken ta ansvar och sätta vanligt folk främst.
          </p>
          <p xml:id="i-8yC6PyeUmDy4cQnZ5o4q3N">
            Socialdemokraterna har föreslagit flera åtgärder för att stötta
            svenska hushåll genom krisen. Vi har velat stärka barnfamiljernas
            och ungas ekonomi genom ett tillfälligt höjt barnbidrag och två
            ytterligare utbetalade studiebidrag under sommaren; vi har föreslagit
            att det extra bostadsbidraget görs permanent och att ett tillfälligt
            höjt underhållsstöd införs, så att de mest utsatta ensamstående
            föräldrarna inte behöver leva månad till månad. För att ge de
            hushåll som verkligen sliter med de höga bränslekostnaderna pengar
            i fickan – särskilt de som bor i glesbygd och landsbygd och som
            verkligen är beroende av bilen – har vi föreslagit en tankrabatt.
            I vår budgetmotion för 2024 föreslog vi även en rättvis skattesänkning
            för vanligt folk. Vi har också fört fram att SBAB borde användas
            för att öka konkurrensen i banksektorn och pressa ned avgifterna
            för kund­erna, och vi har föreslagit en skatt på övervinsterna
            på bankernas räntenetto, där intäkterna går tillbaka till hushållen
            och välfärden.
          </p>
          <head type="h3" xml:id="i-LV2AzGdDFkoMinF6mGXbPf">
            Insatser för att stoppa nyrekryteringen och få stopp på gängvåldet
            här och nu
          </head>
          <p xml:id="i-EHBAxQgYsHn4cNX5tHVtFi">
            Gängvåldet fortsätter att plåga Sverige. Kriminologer beskriver
            2023 som det värsta året hittills. Också i år fortsätter våldet
            och nya gränser passeras månad efter månad. Det vi ser är en hänsynslös
            gängkriminalitet som skördar liv och som hotar tilliten och sammanhållningen
            i Sverige. Det är uppenbart att ingen regering har klarat av att
            vända utvecklingen. Vi socialdemokrater gjorde inte tillräckligt
            under vår tid vid makten och Ulf Kristerssons regering, som i
            valrörelsen utlovade en rivstart mot gängen, har inte lyckats
            vända utvecklingen.
          </p>
          <p xml:id="i-BhypZx1e2of6BcYa6Skawv">
            För att få stopp på våldet och bryta nyrekryteringen behöver
            hela samhället mobili­seras. Regeringspartierna behöver släppa
            prestigen och sätta Sverige och svenska folket före partiintressen.
            Vi socialdemokrater har efterlyst blocköverskridande lösningar
            och en gemensam, långsiktig plan för att knäcka gängen.
          </p>
          <p xml:id="i-4GsXyrKoCm3XkLRmQUF6Mc">
            Vårbudgeten var ett tillfälle för regeringen att presentera satsningar
            på akuta åt­gärder som kan ge omedelbar verkan mot den brutala
            brottslighet vi ser breda ut sig runt om i Sverige. Våldsutvecklingen
            drivs i dag av väldigt unga personer och resurser be­höver riktas
            för att direkt störa ut och bryta nyrekryteringen till gängen.
            Men regeringen presenterade inga sådana åtgärder.
          </p>
          <p xml:id="i-Rhz5sRjiATfD28a7FcqAnj">
            Socialdemokraterna har lagt ett flertal förslag som skulle kunna
            bidra till att stoppa gängens framfart. Vi har föreslagit att
            polisen bör få större visitationsmöjligheter i hela landet. Vi
            har föreslagit att tipspengar ska ges till personer som ger polisen
            information om illegala vapen. Vi har föreslagit att en task force
            bör inrättas som kan stötta kom­munerna i samband med sprängningar.
            Vi har föreslagit en ny RICO-lagstiftning för att gripa gängledare
            som beställer skjutningar och utnyttjar unga, inspirerad av USA:s
            arbete mot organiserad brottslighet. Vi har föreslagit höjda straff
            för de som köper knark av barn. Vi har föreslagit riktade insatser
            mot barn redan från fem års ålder för att för­hindra att de hamnar
            i kriminalitet.
          </p>
          <p xml:id="i-XMd5P6BEgWvGBvjy2qSto3">
            För att kunna möta segregationen och brottsligheten krävs det
            att hela samhället mobiliserar: rättskedjan, socialtjänsten, kommunen,
            skolan, idrottsföreningar och vuxna. Socialdemokraterna har därför
            föreslagit kraftfulla satsningar för att minska skol­segregationen.
            Skolor i utsatta områden behöver få de resurser som krävs för
            att möta varje elev utifrån dennes förutsättningar. Fler unga
            killar behöver välja skolbänken framför snabba klipp och kriminalitet.
            Men det kräver också fler lärare, fler elev­assistenter och andra
            trygga vuxna i skolan. Likaså behöver fler vuxna kunna ta ett
            arbete och försörja sig. Alltför många hamnar i dag i arbetslöshet
            och utanförskap – inte sällan på grund av bristfälliga språkkunskaper.
          </p>
          <p xml:id="i-YR1TRAyBYJR1WeA4PJEGTQ">
            Vi har även föreslagit åtgärder för att sommaren inte ska bli
            en rekryteringsfest för gängen. Ett sådant förslag har varit sommarlovsaktiviteter
            med lunch, för att alla barn ska kunna få en meningsfull sommar.
            Men vi vill också se ett mer långsiktigt arbete med att få unga
            från gatan till meningsfulla miljöer, däribland idrottsrörelsen.
            Vi har föreslagit att använda de 700 miljoner regeringen märkt
            till ett s.k. fritidskort och ge dem till idrottsrörelsen för
            att kunna rusta upp idrottsplatser runt om i Sverige. Reger­ingen
            har nu börjat dela ut pengar till fritidskortet, men det går långsamt
            och systemet är ineffektivt. Ett mycket mer effektivt sätt att
            engagera unga hade varit genom en bred satsning på idrottsanläggningar
            runt om i Sverige. I dag är bristen på platser att bedriva idrott
            på ett hinder för idrottsutövande i många delar av landet. Med
            700 miljoner till idrottsplatserna hade fler unga kunnat engagera
            sig i idrott och hållas borta från gängen.
          </p>
          <p xml:id="i-RLSK7QZJZiMXrwHcMgCJHw">
            I vårbudgeten presenterar vi ytterligare förslag som kan göra
            skillnad här och nu.
          </p>
          <head type="h3" xml:id="i-2C6CskV7DXHggvTScQT87C">
            Handlingskraft för att skapa tillväxt och vända byggkrisen
          </head>
          <p xml:id="i-8xUafd7p56ZNkW4QZe3mSu">
            Lågkonjunkturen slår med full kraft mot såväl hushåll som näringsliv.
            Arbetslösheten stiger och har nu nått över 8 procent. Under 2023
            fick dubbelt så många personer besked om att de kanske får lämna
            jobbet jämfört med året innan. Dessutom kräver både långtidsarbetslösheten
            och matchningsutmaningarna fortsatta åtgärder. Trots att många
            saknar arbete, så har såväl välfärden som företag inom tillväxtbranscher
            svårt att rekry­tera personal med rätt kompetens.
          </p>
          <p xml:id="i-JRimgd3mbYvmHB7FKCZvvt">
            Antalet konkurser ökar och Sveriges tillväxt är i EU:s bottenskikt.
            En drivande faktor i lågkonjunkturen är att bostadsbyggandet har
            totalstannat. Sverige befinner sig i den värsta byggkrisen sedan
            90-talet. Varje dag går sju företag i byggbranschen i konkurs.
            Byggarbetare blir av med sina jobb och riskerar att inte återvända
            till sektorn.
          </p>
          <p xml:id="i-NmmMjzU1qHWFSBrmBDH8gx">
            Dessa utmaningar behöver mötas med konkreta insatser för att
            öka byggandet och tillväxten och med en aktiv arbetsmarknadspolitik
            för att fler ska komma vidare till nästa jobb. Därför har vi prioriterat
            miljardsatsningar på arbetsmarknadsområdet under lågkonjunkturen.
            Sverigedemokraterna och regeringen å sin sida har skurit ned på
            arbetsmarknads- och utbildningspolitiken och förvärrat situationen
            för svenskt bostads­byggande genom att avveckla investeringsstödet
            för hyresrätter. Dessutom riskerar regeringen den kanske största
            reformen för svensk arbetsmarknad i modern tid, omställ­ningsstudiestödet,
            genom att underfinansiera CSN. Nu kan pengarna som avsatts för
            stödet komma att brinna inne. Regeringens brist på handlingskraft
            gör Sverige fattigare.
          </p>
          <p xml:id="i-XEWsMMwYUX6Qs44oda3u4W">
            Vi socialdemokrater har lagt fram flera förslag för att få igång
            bostadsbyggandet igen. Bland annat har vi föreslagit en statlig
            byggstimulans i form av ett produktions­stöd riktat till mindre
            orter med stora industrietableringar samt för att bygga ungdoms-
            och studentbostäder. Vi har även föreslagit statliga byggkrediter
            för att sänka investeringskostnaderna och den finansiella risken
            för byggherrar att genomföra den samhällsnyttiga åtgärd som nyproduktion
            av bostäder innebär. Socialdemokraterna har även föreslagit ett
            reformerat rotavdrag för lägre elräkningar, där den som vill energi­effektivisera
            sitt hem skulle få en höjd subventionsgrad till 50 procent.
          </p>
          <p xml:id="i-7vbW1GBPDYzEtWagYEwBEz">
            Vi vill också bana väg för nästa generations byggarbetare genom
            en platsgaranti för svenska bygglärlingar. I dag råder det brist
            på arbetskraft inom byggbranschen, men ändå har de som går bygg
            på gymnasiet svårt att hitta lärlingsplatser, vilket är en nödvändighet
            för att få yrkesbevis. Det här leder till att många blivande byggarbetare
            byter bana eller jobbar för lägre lön än de borde om de hade haft
            ett yrkesbevis.
          </p>
          <p xml:id="i-4EdeYNicw8mHc2UPQcsdUV">
            Vi tycker därför att man inom ramen för offentlig upphandling
            ska ställa krav på lärlingsplatser. Genom en platsgaranti för
            svenska bygglärlingar kan vi säkra att de ungdomar som i dag går
            bygg på gymnasiet kommer direkt ut i arbetslivet och att bostadsbristen
            inte blir ett hinder för framtida tillväxt. Behovet av nya bostäder
            kommer fortsatt att vara stort under många år framöver och för
            att klara byggandet måste vi ha byggkompetens i landet. För att
            kompetensförsörjningen ska fungera långsiktigt måste vi se till
            att folk får lärlingsplatser.
          </p>
          <head type="h2" xml:id="i-C4g3WcSss6wKUL5e15FfKL">
            Långsiktiga behov får inte skymmas av krisen
          </head>
          <p xml:id="i-57s1K4Nmo4fgM93eXcz7AE">
            Sverige har alla förutsättningar för att vara ett fantastiskt
            land. Men det kräver att vi tar itu med flera samhällsproblem.
            Den rättvisa och respekt som präglat Sverige och som är en förutsättning
            för sammanhållningen i landet behöver återupprättas. De samhälls­problem
            som urholkar samhällsgemenskapen behöver åtgärdas.
          </p>
          <head type="h3" xml:id="i-UxM7V1FboBsPLCqdUsebJk">
            Ta tillbaka kontrollen över välfärden
          </head>
          <p xml:id="i-5YfCYDgjr7FeUM5LryLpKn">
            Svensk välfärd utmanas från flera håll. Privatiseringar och marknadsexperiment
            slukar skattepengar som behövs i våra klassrum, i hemtjänsten
            och på våra sjukhus. Marknads­kaoset går ut över elever, patienter
            och brukare som drabbas när skolor går i konkurs och resurser
            försvinner bort ifrån verksamheterna. Vi socialdemokrater tycker
            att svensk välfärd ska vara till för svenska folket – inte internationella
            riskkapitalister. Medborg­arna ska kunna styra den välfärd som
            de betalar för med sina skattepengar. Därför vill vi socialdemokrater
            göra upp med marknadskaoset i vården och skolan.
          </p>
          <p xml:id="i-LufZSAMirQYNc7jnTaTpPx">
            Sjukvården, skolan och omsorgen drabbas också av den ekonomiska
            utvecklingen. Inflationen gör att utgifterna för löpande inköp
            av t.ex. skolböcker och mat till skol- och omsorgsbespisningarna
            ökar i snabb hastighet, samtidigt som fasta kostnader i form av
            exempelvis lokalhyror också ökar till följd av de allt högre räntorna.
          </p>
          <p xml:id="i-PJC1NBo2p5R83mTwdnRHnw">
            I slutändan är det alla som använder och arbetar i svensk välfärd
            som drabbas när resurserna urholkas. Barn får inte den undervisning
            de behöver för att klara skolan och riskerar att senare i livet
            hamna i arbetslöshet eller, i värsta fall, kriminalitet. Sjuka
            får inte vård i tid. Äldre känner sig ensamma och uppgivna när
            omsorgspersonalen snabbt måste jäkta vidare, utan att ens hinna
            med en kort pratstund.
          </p>
          <p xml:id="i-BnTfpBiopa1GF9GpBvJSCt">
            Det är mot den bakgrunden som vi socialdemokrater alltid har
            satt välfärden i första rummet. Att verksamheterna fungerar är
            en förutsättning för att människor ska mötas av rättvisa och respekt
            genom hela livet. Tyvärr kan inte detsamma sägas om Sveriges högerpartier,
            vilket visar sig tydligt i hur de hanterar ekonomiska kriser.
          </p>
          <p xml:id="i-v5cuDHWkQJC7GCftKTiCt">
            Vid sidan av resursbristen är bristen på utbildad personal ett
            av välfärdens stora problem. Personalbristen leder vidare till
            brist på vårdplatser, stökigare klassrum och ohållbara arbetsscheman
            i omsorgen. Parat med den generella underfinansieringen av välfärden
            och neddragningarna på utbildning kommer det att leda till att
            bemannings­problemen fördjupas och att de strukturella problemen
            i skolan, vården och omsorgen förstärks.
          </p>
          <p xml:id="i-MBBsPVK3V1B6Wz1NXWphds">
            I budgetpropositionen för såväl 2023 som 2024 var tillskotten
            från Sverigedemo­kraternas och Moderaternas regering allt annat
            än tillräckliga för att välfärden ska kunna säkras. Trots stora
            och tydliga varningsrop från bl.a. SKR, fackförbund och andra
            berörda organisationer valde Sverigedemokraterna och Moderaterna
            att inte ge region­erna de besked de så väl behövde. I stället
            har de prioriterat skattesänkningar och vägrat att införa en bankskatt
            som hade kunnat bidra till att stötta välfärden och hushållen
            i detta tuffa läge.
          </p>
          <p xml:id="i-BrewoJfBkCcV8jzzhKYfcp">
            Resultatet av Sverigedemokraternas och Moderaternas politiska
            prioritering är att välfärden står inför en svältkur. Konsekvenserna
            kommer som vanligt att bäras av vanligt folk, hårt arbetande människor,
            just när de behöver samhällets stöd som mest. Det skulle inte
            behöva bli så. Vi socialdemokrater har visat att det finns alternativa
            vägar.
          </p>
          <p xml:id="i-Xswbfzf6kPhhC8bmKVEArw">
            Alldeles för många av Sveriges pensionärer har för låg pension
            i dag. De som har varit med och byggt upp vårt land, som med sitt
            arbete lagt grunden för vår gemen­samma välfärd, förtjänar respekt
            i form av trygghet under ålderdomen. De kommande åren kommer att
            bli avgörande för pensionssystemet. Det är centralt för Socialdemo­kraterna
            att vi har ett hållbart pensionssystem, så att både nuvarande
            och kommande generationer får tillräckliga pensioner. Det är därför
            Socialdemokraterna i regerings­ställning höjde garantipensionen
            med 1 000 kronor per månad från augusti 2022, höjde bostadstillägget,
            införde trygghetspension och gjorde premiepensionen bättre och
            tryggare. Målet är att alla ska få minst 70 procent av sin slutlön
            i pension. Inbetal­ningarna till pensionssystemet behöver därför
            öka. Pensionstillägget behöver byggas ut för att göra det mer
            lönsamt att ha arbetat under arbetslivet, och en gas behöver införas
            så att pensionen blir högre när det är överskott i pensionssystemet.
            Det är också angeläget att pensionsöverenskommelsen fullföljs.
            Det är den sittande regeringen som har att både implementera och
            följa upp förändringarna av pensionssystemet. Det är viktigt att
            det utredningsarbete som påbörjats inom ramen för Pensionsgruppen
            slutförs och leder fram till konkreta förslag med förbättrade
            pensioner för landets pensionärer.
          </p>
          <head type="h3" xml:id="i-9uwxt4bCGGwg1iyLuTNmtS">
            Sverige ska vara tryggt
          </head>
          <p xml:id="i-A981QJeZ7LqNcvBcHVJ3fz">
            Vi lever i en historiskt osäker tid. Det säkerhetspolitiska läget
            har kraftigt försämrats. Sveriges yttre och inre säkerhet behöver
            värnas. Att Sverige nu är medlem i Nato innebär att vi är ett
            säkrare land. Vi får ett starkare försvar av Sverige och en bättre
            möjlighet att försvara vår frihet, vår demokrati och vårt sätt
            att leva. Sveriges yttre säkerhet ska garanteras genom att vi
            successivt ökar vår försvarsförmåga och fullföljer upprustningen
            av det civila försvaret.
          </p>
          <p xml:id="i-M8q1xCFzBKkmKXB2AZP3Bv">
            Gängbrottsligheten, skjutningarna och otryggheten hotar vår samhällsgemenskap.
            Brottslighet och våld skadar och dödar, splittrar familjer och
            skapar oro och rädsla. Den organiserade brottsligheten och de
            kriminella gängen måste bekämpas med kraft. Resurserna till polisen
            och hela rättskedjan har ökat kraftfullt de senaste åren. Det
            arbetet måste fortsätta.
          </p>
          <p xml:id="i-NniyRYDZN4mUuJKRieGD4r">
            Grogrunden till den kriminalitet som plågar Sverige är segregationen
            som slagit rot i delar av vårt land. Fattigdom, utanförskap och
            otrygghet har koncentrerats till vissa utsatta bostadsområden.
            I dessa områden har trångboddheten ökat, arbetslösheten bitit
            sig fast och hopplösheten brett ut sig. Här talar alltför få människor
            svenska och många lever utanför samhällsgemenskapen. Kriminella
            gäng har etablerat sig och kunnat rekrytera allt yngre ungdomar
            till en allt grövre och mer hänsynslös brottslighet.
          </p>
          <p xml:id="i-J3PzuPs5KxBqXYjLFGyMdS">
            Att bryta utvecklingen är en av politikens viktigaste uppgifter.
            Barn som inte ser mamma och pappa gå till jobbet, som inte får
            det stöd som behövs i skolan, som kanske måste agera tolk åt sina
            föräldrar och som saknar en plats i hemmet för studiero och läxläsning
            blir sårbara för gängens löften om snabba pengar och status. För
            att bryta nyrekryteringen till gängen krävs därför offensiva insatser
            mot segregationen.
          </p>
          <p xml:id="i-8ZJb7gphrGEywHR6uKDxVH">
            Sverige hade under lång tid en hög migration, samtidigt som integrationen
            inte fungerade tillräckligt bra. Tillsammans med ökande ekonomiska
            klyftor bidrog det till segregationens framväxt. Den socialdemokratiskt
            ledda regeringen stramade upp migrationspolitiken. Sverige ska
            ha ett ordnat mottagande som säkerställer att inte­grationen fungerar,
            där rättigheter och skyldigheter ska vara tydliga. Värderingar
            om jämlikhet, jämställdhet och demokrati omfattar alla invånare,
            liksom principen om att alla förväntas jobba och bidra.
          </p>
          <p xml:id="i-DvF5TrHU5TqHZHJ1F5hrBc">
            Regeringen och Sverigedemokraterna möter inte problemen med de
            åtgärder som krävs och verkar således inte inse deras omfattning.
            Nedskärningarna i kommunerna kommer oundvikligen att leda till
            att det brottsförebyggande arbetet drabbas. Höger­partierna lägger
            ned initiativ för att bryta segregationen och har ingen plan för
            att hantera effekterna av straffskärpningarna.
          </p>
          <p xml:id="i-C5EjXjVsBBQ64JkqE3N2rw">
            Nyrekryteringen till den grova organiserade brottsligheten måste
            mötas med full kraft. Annars ersätts varje gängkriminell som spärras
            in av nya personer, ofta unga. Med regeringens underfinansiering
            av välfärden kommer det förebyggande arbetet att tappa fart. Lärare
            och fritidspedagoger vittnar om hur de tidigt ser barn och unga
            som är på väg i fel riktning. Polisen vittnar också om hur allt
            yngre barn och ungdomar är beväpnade. Samtidigt är samhällets
            insatser inte koordinerade för att möta denna utveckling. För
            många aktörer är detta en ny målgrupp och verktygen behöver vässas.
            Därför prioriterar vi socialdemokrater ytterligare åtgärder för
            att punktmarkera unga på väg in i kriminalitet och vill rikta
            resurser mot det preventiva arbetet genom att skjuta till mer
            resurser till skolan.
          </p>
          <p xml:id="i-UtDUSpuv6xoUdGP48pFdeC">
            För att bryta segregationen krävs det en rad åtgärder. Det handlar
            om att främja språkkunskaper, utbildning och arbete. Arbetskraftsinvandringen
            ska vara behovsprövad för att säkerställa ordning och reda på
            svensk arbetsmarknad. Alla som kan jobba ska jobba, oavsett var
            du kommer ifrån eller vilket kön du har. I ett tryggt Sverige
            satsar vi på att stärka möjligheterna genom satsningar på skola,
            bostäder, arbetsmarknaden och civilsamhället men också skärpa
            kraven för etablering och integration. Genom en snabbare integration
            och bättre utbildning kan fler bidra till Sveriges tillväxt och
            välfärd. Att barn tidigt hamnar utanför samhällsgemenskapen skapar
            just de förut­sättningar som krävs för att segregationen ska underblåsas.
            Att tidigt bryta utanför­skapet, särskilt i ekonomiskt bistra
            tider, är därför viktigt.
          </p>
          <head type="h3" xml:id="i-CsstdtThT5ia7x3P6yXwyD">
            Ett nyindustrialiserat Sverige
          </head>
          <p xml:id="i-RzSEMH778NSb3sQcCtCrgx">
            Den svenska nyindustrialiseringen är en chans till en stark teknikutveckling
            för hela landet, med välbetalda industrijobb och en hög tillväxt
            som följd. För att säkra de nya industriprojekten kommer det att
            krävas stora investeringar, och Sverige har bättre förutsättningar
            för det än många andra länder. Vi har sunda statsfinanser och
            hållbar el och vi är ett starkt industriland, där en välorganiserad
            arbetskraft och ett innovativt näringsliv gemensamt bidrar till
            teknikutveckling i världsklass. Dessvärre visar SD-regeringen
            på bristande handlingskraft för att ta vara på den här möjligheten.
            I stället för att ge näringslivet långsiktiga besked kritiserar
            Sverigedemokraterna svenskt stål, svensk teknik och svensk energiförsörjning.
          </p>
          <p xml:id="i-WBYTB3LLV9pWobav2sJgpc">
            De nya industriprojekten innebär att vi behöver fler elektriker,
            fler montörer och fler byggarbetare. Vi behöver också bygga ut
            samhället i alla de orter där industrin ska etableras, med fler
            bostäder och en starkare välfärd.
          </p>
          <p xml:id="i-BLGWxkjPKG2rWhQrcjBkVv">
            För att klara omställningen och fullfölja nyindustrialiseringen
            är energiförsörjningen avgörande. Energifrågan kräver breda, blocköverskridande
            överenskommelser som omfattar alla fossilfria kraftslag. Investeringarna
            är av en sådan storlek, och med så lång horisont, att det kräver
            trygghet och förutsägbarhet över tid. De har också säkerhets­politiska
            aspekter. Sverige måste öka elproduktionen för att inte bli beroende
            av dyra fossila bränslen från diktaturer. För att klara industrins
            omställning och konkurrenskraft har vi föreslagit ett nytt energipolitiskt
            mål om ytterligare minst 60 TWh fossilfri kraft till 2030.
          </p>
          <p xml:id="i-Pim44LzjDfh2y31zyA2CPE">
            Omställningen behöver ske brett i samhället – men den behöver
            ske med respekt för de olika förutsättningar som finns i vårt
            land. Det innebär att omställningen varken kan eller bör se likadan
            ut, eller ske på samma vis, i hela landet. Investeringar i ny
            och upprustad järnväg behöver fortsätta. Svensk skogsråvara ska
            tas till vara för att ersätta det fossila, samtidigt som den biologiska
            mångfalden bevaras. För ett litet land som Sverige finns det inget
            alternativ till att ha stora ambitioner – annars riskerar arbets­tillfällen
            och välstånd att hamna någon annanstans, och vårt land blir fattigare.
            På så sätt är detta en fråga om att öka eller minska samhällsgemenskapen.
          </p>
          <p xml:id="i-X5jh6pvRKHQVbXRE9aHH2v">
            Vi vill fortsätta att bygga ett starkt och hållbart näringsliv
            som är förberett för fram­tidens utmaningar. Vi vill att svenska
            företag och arbetstagare ska kunna ta vara på möjligheterna i
            omställningen och vara med och skapa nya jobb med sjysta villkor
            och tillväxt i hela Sverige. Det ger försörjning för vanligt folk
            och ny framtidstro på platser som länge kämpat med hög arbetslöshet
            och brister i välfärden. Därför prioriterade Socialdemokraterna
            i vårt förslag till budget för 2024 en förstärkning av Industriklivet,
            en upprustning av Sveriges järnvägar och en satsning för att snabba
            på tillstånds­processerna. Vi föreslog även en rejäl satsning
            på svensk natur, för att markägare som väljer att skydda sin skog
            ska få ersättning för det, och tillskott för att stärka Sveriges
            motståndskraft vid extremväder.
          </p>
          <head type="h1" xml:id="i-8evAsgFN6edDmmNE2Rmfkj">
            Våra prioriteringar
          </head>
          <p xml:id="i-5ZD7DVzf6oien3S9RjHB9P">
            Det finns många samhällsproblem att tackla i vårt land. Det ställer
            stora krav på politikens förmåga att prioritera och att orka göra
            det som krävs. De stora behoven i välfärden tillsammans med nödvändiga
            investeringar i inre och yttre säkerhet och infrastruktur och
            för att påskynda nyindustrialiseringen kommer att kräva ett stort
            budgetutrymme de kommande åren. För oss socialdemokrater går det
            före stora skattesänkningar för höginkomsttagare och kostsamma
            felprioriteringar.
          </p>
          <p xml:id="i-6StJZwDEp3Sri8QdwQ8CcG">
            Sverige behöver ett handlingskraftigt politiskt ledarskap som
            förmår att adressera de akuta problem som Sverige och svenska
            folket just nu möter, samtidigt som riktningen stakas ut mot ett
            samhälle byggt på rättvisa, respekt och gemensamt ansvar.
          </p>
          <p xml:id="i-MAWD6HnhBQAEcyRVj6NhxP">
            I Socialdemokraternas förslag till vårbudget sätter vi fokus
            på de stora samhälls­problem som riskerar att splittra vårt land.
            Sverige behöver akuta insatser här och nu för att bryta nyrekryteringen
            till gängen, stötta hushållen genom kostnadskrisen, öka tillväxten
            och ta sjukvården ur sin kris. Samtidigt ger vi tydliga besked
            om sjukvårdens långsiktiga finansiering. Det är helt nödvändigt
            för att motverka nedskärningar och för att regionerna ska kunna
            planera sin verksamhet. Dessutom är detta viktigt för att undvika
            en ond cirkel med stora kompetenstapp, där sjukvårdspersonalen
            tvingas att lämna för bemanningsbolag eller andra branscher, samtidigt
            som regioner och kommuner har svårt att hitta personal att rekrytera.
            Detta skulle ytterligare förvärra situationen i sjukvården för
            de kommande åren.
          </p>
          <head type="h2" xml:id="i-NV266Vy9C6qSRAeuFSEHBi">
            Vi finansierar våra reformer
          </head>
          <p xml:id="i-7LvuGRJkAWsSaNSCbcqGoo">
            De svenska offentliga finanserna är starka, inte minst tack vare
            att den socialdemo­kratiskt ledda regeringen de senaste mandatperioderna
            bedrivit en ansvarsfull och väl avvägd ekonomisk politik som resulterade
            i en snabb ekonomisk återhämtning efter coronapandemin och en
            fortsatt låg statsskuld. Starka statsfinanser är en förutsättning
            för att Sverige ska hålla ihop och möta tuffa tider tillsammans.
            Bara genom att ha ordning och reda i vår ekonomi, kan vi förhindra
            att ekonomiska kriser leder till nedskärningar i välfärden som
            drabbar barnen i skolan, äldre i äldreomsorgen och patienterna
            i vården.
          </p>
          <p xml:id="i-TV55cypZ139EdLqkBWzuVt">
            Vi välkomnar den pågående översynen av det finanspolitiska ramverket
            och är öppna för lånefinansiering av strategiska infrastrukturprojekt
            med stor klimatnytta. Vi vill se en övergång till ett balansmål
            för att frigöra mer utrymme för nödvändiga investeringar samt
            hantera den demografiska transitionen i välfärden. En helt central
            del av det finanspolitiska ramverket är den ordnade och sammanhållna
            budgetprocessen, där olika angelägna ändamål mäts mot varandra
            i relation till det budgetutrymme som finns.
          </p>
          <p xml:id="i-G34BfJ1xcPAR7RRqnJHdwJ">
            Varje åtgärd i Socialdemokraternas vårmotion är finansierad.
            En ansvarsfull ekonomisk politik är den bästa skyddsvallen för
            välfärden och hushållens ekonomi – särskilt i utmanande ekonomiska
            tider.
          </p>
          <p xml:id="i-FJfwHTSXRzSaoYsKViorZV">
            Reformerna föreslås finansieras genom en tillfällig skatt på
            bankernas övervinster samt att regeringens föreslagna förstärkning
            på anslaget 1:12 till Transportstyrelsen fördelas över en treårsperiod.
            Bankerna har gjort stora vinster när räntan varit hög och deras
            räntenettomarginaler har ökat kraftigt. Det är rimligt att de
            sektorer som tjänat stora pengar på den här krisen, och som kan
            se sina vinstmarginaler öka, är med och bidrar till att bygga
            Sverige starkare under krisen. Socialdemokraterna föreslår därför
            en tillfällig skatt på bankernas räntenetto, alltså den vinst
            som uppstår då ränteintäkterna överstiger räntekostnaderna. Vi
            föreslår en tillfällig beskattning på den del av ränte­nettot
            som överstiger 150 procent av ett historiskt snitt. Endast bankernas
            svenska verksamhet ska omfattas av skatten.
          </p>
          <head type="h2" xml:id="i-GzxqcTYs3xz3e6WDN1TMX8">
            En vårbudget som tar ansvar för Sverige – våra åtgärder
          </head>
          <p xml:id="i-Hc1XcHfbDz3qZMLKvY611d">
            När Sverige blir fattigare och farligare behöver Sverige en politik
            som bottnar i verklig­heten och ökar sammanhållningen i vårt land.
            En budget som tar sig an de stora sam­hällsutmaningar vi står
            inför, både på lång sikt och med akuta åtgärder här och nu.
          </p>
          <p xml:id="i-Dc4Hg1F6yjB7J34WCxEyw1">
            I Socialdemokraternas förslag till vårbudget sätter vi fokus
            på de stora samhälls­problem som riskerar att splittra vårt land.
            Det är en vårbudget som tar ansvar för Sverige.
          </p>
          <head type="h3" xml:id="i-Pm1TC6Cy2PpHykRQ1zWPLX">
            Våra åtgärder 2024
          </head>
          <p xml:id="i-2xR7NWzV7jfvEuYrQV8kNG">
            Den akuta sjukvårdskris som Sverige befinner sig i är skapad
            av regeringen som i budget efter budget ignorerat de stora behoven
            i svensk välfärd och underfinansierat sjukvården. För att vända
            sjukvårdskrisen föreslår vi återigen en dubblering av reger­ingens
            anslag till sjukvården. Vi har i båda våra tidigare höstbudgetförslag
            skjutit till dubbelt så mycket pengar till vården som regeringen
            gjort och vår bedömning är att med dessa satsningar hade Sverige
            inte varit i en sjukvårdskris. Våra förslag hade behövts för att
            svara upp mot Ulf Kristerssons löfte om att ingen ska sägas upp
            i den svenska sjukvården.
          </p>
          <p xml:id="i-WgtkZPiyskpmNwVPUv2twT">
            För att bryta nyrekryteringen och få stopp på gängvåldet här
            och nu föreslår vi en satsning om 700 miljoner kronor för punktmarkering
            av unga i kriminalitet eller på väg in i kriminalitet. Pengarna
            ska användas antingen till att en ungdom får en följeslagare dygnet
            runt eller till elektronisk bevakning med fotboja.
          </p>
          <p xml:id="i-8cyFygNt5dEhw7jUu3Ti8G">
            Likt förra året riskerar sommaren, när fritis och skolor är stängda,
            att bli en utmanande tid för många barnfamiljer. Sommaraktiviteter
            riskerar att ställas in när familjens eller kommunens ekonomi
            inte räcker till. Under sommarlovet tydliggörs och förstärks utanförskap
            och klyftor. När barn och unga saknar meningsfulla aktiviteter
            riskerar det att leda till social utsatthet. I förlängningen riskerar
            unga att hamna i klorna på kriminella gäng. I vårmotionen 2023
            betonade vi vikten av att säkerställa att alla barn får en meningsfull
            sommar. Behoven har inte minskat detta år. Därför föreslår vi
            socialdemokrater att 700 miljoner kronor anslås för att kommunerna,
            i egen regi eller i samarbete med exempelvis idrottsföreningar,
            ska kunna arrangera sommarlovs­aktiviteter och genomföra uppsökande
            insatser för att få med fler barn till aktiviteter. Stödet ska
            gå till hela landet men vara särskilt viktat mot de kommuner som
            har stora socioekonomiska utmaningar.
          </p>
          <p xml:id="i-4q4bwWEW2meMVFBJEYhTA9">
            Vi föreslår även att Sveriges gymnasieelever ska få behålla hela
            studiebidraget under sommaren. Det skulle kunna ge ett tillskott
            på 5 000 kronor för en familj med två barn. Ett tillskott som
            skulle göra skillnad för både unga och deras familjers ekonomi
            när resurserna är knappa.
          </p>
          <p xml:id="i-BohZCMR66oXaeCMXmh2t4r">
            Kostnadskrisen och SD-regeringens underfinansiering av skolan
            har skapat stora hål i skolans ekonomi som nu leder till nedskärningar
            och uppsägningar av lärare. I budgeten för 2023 skar regeringen
            ned 2 miljarder på skolan i fasta priser, en skuld man inte betalat
            tillbaka vare sig i budgeten för 2024 eller nu i vårbudgeten.
            Trots SD-regeringens falska skryt om historiska satsningar är
            de statliga anslagen till skolan i verkligheten mindre i dag än
            när den socialdemokratiskt ledda regeringen styrde.
          </p>
          <p xml:id="i-KH2KidivsD9ijevHxPAMhx">
            I Socialdemokraternas förslag till vårbudget dubblerar vi regeringens
            föreslagna ökning till skolan. Detta skulle innebära att skolan
            hade fått totalt 1 miljard i vår­budgeten, för att kunna stoppa
            nedskärningar i skolan och stärka undervisningen.
          </p>
          <p xml:id="i-AFp7kGbEZ8Ry57w8gkr2bL">
            I en lågkonjunktur med växande arbetslöshet är det särskilt viktigt
            att arbets­marknaden rustas långsiktigt. Sverige har nu världens
            bästa system för omställning genom det omställningsstudiestöd
            som parterna har kommit överens om. Det är viktigt att staten
            uppfyller sin del av åtagandet, men regeringens brist på handlingskraft
            och förmåga att prioritera riskerar att leda till att stödet brinner
            inne. För att säkerställa att stödet kan betalas ut och att omställningen
            av arbetskraften inte ska bromsas föreslår vi att anslaget till
            Centrala studiestödsnämnden förstärks med 55 miljoner kronor.
          </p>
          <head type="h3" xml:id="i-BghECb5A1DCejvypVFUEMh">
            Avvisade neddragningar och övrigt
          </head>
          <p xml:id="i-XhtyzekHdoJo35EDwJrosn">
            Gängvåldet eskalerar i Sverige. Sprängningarna och skjutningarna
            fortsätter, trots löften om motsatsen. Hela samhället behöver
            samlas för att bryta utvecklingen. I det läget drar regeringen
            ned på anslaget till den myndighet som har kunskap om vilka lösningar
            som faktiskt fungerar för att stoppa våldet. Vi menar att detta
            är en felaktig prioritering och avvisar regeringens neddragning
            på 8 miljoner till Brottsförebyggande rådet.
          </p>
          <p xml:id="i-KDjZNcaxHT1ir9h5ru77yH">
            Regeringen och Sverigedemokraterna har skapat en akut sjukvårdskris.
            Sjukvårdens resurser behöver öka. Därför avvisar vi regeringens
            nedskärning på 29 miljoner till psykiatrin.
          </p>
          <p xml:id="i-WHBTbgtpvAtGv9LMR9P9Yi">
            Sedan SD-regeringen tillträdde har det skurits ned med miljardbelopp
            på arbets­marknadspolitiken. I denna budget fortsätter regeringen
            att åderlåta jobbpolitiken – samtidigt som fler blir av med jobbet
            och utanförskapet är stort. Lågkonjunkturen behöver mötas med
            en aktiv arbetsmarknadspolitik som i första hand rustar, men också
            matchar, den som saknar arbete samt underlättar arbetsgivarnas
            behov av kompetens­försörjning, inte med neddragningar som drabbar
            de mest utsatta.
          </p>
          <p xml:id="i-VzrK76oVrzn3Wg9ymEsboV">
            Arbetsförmedlingen är navet i den aktiva arbetsmarknadspolitiken.
            SD-regeringen tycks dock ha en strategi som går ut på att underfinansiera
            myndighetens förvaltnings­anslag på ett sådant sätt att de inte
            har kapacitet att använda de pengar som är öron­märkta till att
            erbjuda människor jobbskapande insatser. Det leder till outnyttjade
            resurser i systemet – men i stället för att stärka Arbetsförmedlingen
            väljer regeringen återigen att skära ned på programpengar, denna
            gång på lönebidragen.
          </p>
          <p xml:id="i-TdvTEUX7W9xrzheVQG9ke2">
            Resultatet av detta blir att personer som har nedsatt arbetsförmåga
            till följd av funktionsnedsättning eller ohälsa kommer att få
            ännu sämre stöd att komma i jobb, trots att stödet haltar betänkligt
            redan i dag. Vi socialdemokrater säger nej till den här ned­skärningen.
          </p>
          <p xml:id="i-MRGjeBEFYzfJwtbCciDimk">
            I våra budgetalternativ har vi tillfört mer medel till Arbetsförmedlingen
            för att ge myndigheten bättre möjligheter att stödja arbetslösa
            att komma närmare en egen för­sörjning.
          </p>
          <p xml:id="i-Vy9v89Y8kwJkE368PYJo5Q">
            Mot bakgrund av ovanstående avvisar vi regeringens och Sverigedemokraternas
            nedskärningar på 288 miljoner till utgiftsområde 14 Arbetsmarknad
            och arbetsliv.
          </p>
          <p xml:id="i-H5HHAZXMaKjti6Yw6bfPSZ">
            Mycket tyder på att det kan bli en myggtät sommar. Människor
            i flera kommuner runt Dalälven påverkas varje år av mygginvasioner
            som skapar stort lidande och begränsar människor i deras vardag.
            Flera kommuner har inför sommaren redan varnat för otillräckliga
            ekonomiska resurser för att bekämpa myggen. Detta är ett åter­kommande
            problem som kräver tillräckliga anslag över tid. För att säkerställa
            att det finns tillräckligt med resurser för myggbekämpning ökar
            vi de statliga medlen för begränsningen av massförekomsten av
            översvämningsmyggor med 15 miljoner kronor.
          </p>
          <head type="h1" xml:id="i-JPKjoavUqhNRwG8Wfmen6B">
            Reformtabell
          </head>
        </div>
        <div type="motSignatures">
          <list>
            <item xml:id="i-YJdwHSpGxNi3qSTiqXKrjn" who="i-74hLepsvAgUMEvVVtBCGuc">
              Magdalena Andersson (S)
            </item>
            <item xml:id="i-FriDnUxNF739UxxXQbFpkE" who="i-Spsbo7A5zikEeUY3JEYcNV">
              Mikael Damberg (S)
            </item>
            <item xml:id="i-8FJ868f3RtCqt9dVycGDVC" who="i-HxcQkHC9fDSzkJWgvdhDEF">
              Lena Hallengren (S)
            </item>
            <item xml:id="i-GEFQduzFwPUizmWBfU7jK4" who="i-GDFdKPNRdaGpkLXrouuiC1">
              Johan Löfstrand (S)
            </item>
            <item xml:id="i-CVEocXcEyKT4dT5w9abu6h" who="i-DUpfpChzMCLm8BKUvCnw3T">
              Teresa Carvalho (S)
            </item>
            <item xml:id="i-YQJ5bMa9CnSHQx87aPMonk" who="i-KTYc2rBrcxPNyJRR5s4dQD">
              Peter Hultqvist (S)
            </item>
            <item xml:id="i-RJkSnzNCzY957qqxeHxg3Y" who="i-LKQKWG3JJUBFg12z1vrFwt">
              Jennie Nilsson (S)
            </item>
            <item xml:id="i-12TZzBRYZR2aivZq1n627f" who="i-LGnWAFHmtMWgHhZSuUL8EB">
              Ardalan Shekarabi (S)
            </item>
            <item xml:id="i-CpFopQaF6UDhGvVZrCk7Wz" who="i-PMx51X9QbaLUMtQNq6sVfz">
              Matilda Ernkrans (S)
            </item>
            <item xml:id="i-SmonF8c1ML4kQ8SYEACfp9" who="i-Q8hYBES3N7Q4fZnAATRjsd">
              Fredrik Olovsson (S)
            </item>
            <item xml:id="i-4tovrtp99CNivZn1j9kGe4" who="i-LL8Bee3zYHnuxQrwejsiTf">
              Ida Karkiainen (S)
            </item>
            <item xml:id="i-UUKRMypR8fkf59Yoc1Qjyr" who="i-2c9rVAoZGjLhTDcwaorNo9">
              Niklas Karlsson (S)
            </item>
            <item xml:id="i-HqDnqLBdk2S9Z83ZnNgNZM" who="i-5NG8haprnyzzwKpK9HjwGZ">
              Lawen Redar (S)
            </item>
            <item xml:id="i-M718aofBb88hMYhSJ8Cjn6" who="i-NW2TEoH8XmW9aSn2aKJ8EA">
              Anders Ygeman (S)
            </item>
            <item xml:id="i-RTcHe5Nz3Yad6uY2GGaYXw" who="i-6eosMH8o1uMi1nCPvvh1tH">
              Anna-Caren Sätherberg (S)
            </item>
            <item xml:id="i-B4CrmBWxjYvqBQjqcTMKdV" who="i-KCyyRs9HnkQhss61gii5F7">
              Fredrik Lundh Sammeli (S)
            </item>
            <item xml:id="i-CVgewA8RNyJdoVWN8rbaYS" who="i-6Y7QyEzZ7gFrVaMjjyMzXk">
              Gunilla Svantorp (S)
            </item>
            <item xml:id="i-UkFu9KF3ho75PGVh4SVq41" who="i-GLpGALNASBTHSmgDcbTu4m">
              Åsa Westlund (S)
            </item>
            <item xml:id="i-J4qPN8gwvCE3iUvTkCXwCD" who="i-UPW2cbGnTUbMZaKTrot5Bh">
              Morgan Johansson (S)
            </item>
            <item xml:id="i-SDgbP4VgUNc4PYRfr6JwLu" who="i-VKn82G8HqN17j19VTfbE9g">
              Heléne Björklund (S)
            </item>
            <item xml:id="i-My6SAMv8FsFhtNH3oYir1j" who="i-8BHpqh3AbjzqTzM3CKEhqa">
              Mattias Jonsson (S)
            </item>
          </list>
        </div>
      </div>
    </body>
  </text>
</TEI>
