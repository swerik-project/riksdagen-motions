<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UU-00264">
  <teiHeader>
    <fileDesc>
      <titleStmt>
        <title>En svensk utvecklingspolitik för rättvisa, jämställdhet och hållbar utveckling</title>
        <author corresp="i-K3yJ7rruozYUK99nj91ffc">av Hans Linde m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En svensk utvecklingspolitik för rättvisa, jämställdhet och hållbar utveckling</title>
          <idno type="rdwebb">H102U264</idno>
          <rs type="number">U264</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H102U264/text</ref>
          <ref type="dokument_url_html">http://data.riksdagen.se/dokument/H102U264</ref>
          <ref type="dokumentstatus_url_xml">http://data.riksdagen.se/dokumentstatus/H102U264</ref>
          <ref type="doc">http://data.riksdagen.se/fil/925CE43E-2B6F-4A98-94CA-8634C10DC6B9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-QkN2rGvRdUhtKaayWi8o69" type="signed"/>
        <correspContext corresp="i-QkN2rGvRdUhtKaayWi8o69">
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-FAhoYDeAxVXRZmnF5LnHgv"/>
        </correspContext>
        <correspAction xml:id="i-17kRzcjGFL4rJ35aHV21RR" type="numbering">
          <date when="2013-10-07"/>
        </correspAction>
        <correspAction xml:id="i-PuuoK2LAbSjxV29k2XTMuk" type="submission">
          <date when="2013-10-04"/>
        </correspAction>
        <correspAction xml:id="i-4bmkckJfV5VXVP29UHxwzY" type="transfer">
          <date when="2013-10-03"/>
        </correspAction>
        <correspAction xml:id="i-DZQgtwfDRdoxatMVsen8pM" type="assigned"/>
        <correspContext corresp="i-DZQgtwfDRdoxatMVsen8pM">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-3jGtyzLNiN1rtagwSKUVN4" type="motHeader"/>
      <div xml:id="i-HPaY4sfC1igrskfwS7PZDv" type="motBody">
        <div xml:id="i-NQ7BuPfF856pVREvEmF3Zh" type="TOC">
          <head xml:id="i-DBrjJC7sYTnYzgZUWc7AGV">
            1 Innehållsförteckning
          </head>
          <list xml:id="i-6MKDtVbB4QngwSe25fY7M1">
            <item xml:id="i-SmJaDzfci9GcV9WsYMfuqt">
              2 Förslag till riksdagsbeslut 2
            </item>
            <item xml:id="i-2GpEwdv9G72VaRoP8N4V59">
              3 Inledning 5
            </item>
            <item xml:id="i-RGzdXnjRUNPiLH3Q5PXFZF">
              4 PGU – politik för global utveckling 6
            </item>
            <item xml:id="i-VpFkdizddHBURk898oP7Hx">
              5 Millenniemålen och post-2015-agendan 7
            </item>
            <item xml:id="i-Bu1zBA7CqHPfE9r2v2svGo">
              6 En solidarisk biståndspolitik 8
            </item>
            <item xml:id="i-Uu2fWTkqGNci5benum9uJw">
              7 En feministisk biståndspolitik 10
            </item>
            <item xml:id="i-A8c5mSDRRwZ8Uv35a4M1DS">
              7.1 En modern utrikesförvaltning 11
            </item>
            <item xml:id="i-QnifReegV1Tzg71ZdTiNRn">
              7.2 Internationella finansinstitutioner 12
            </item>
            <item xml:id="i-EP32EXmwcRW3Nhscbqyx7c">
              8 Bistånd för hållbar utveckling 12
            </item>
            <item xml:id="i-Ah47Fomz3iJwT5FgP5WeDA">
              8.1 Klimatbistånd 13
            </item>
            <item xml:id="i-L2uSFSimtZnDGBT2h66Bao">
              9 Kvalitet och resultat i biståndet 13
            </item>
            <item xml:id="i-PRfBmAZYomavCNnsXxfaaR">
              9.1 Urholkningen av biståndet 14
            </item>
            <item xml:id="i-U9RndoXmdv2jN7mwy5XTxP">
              9.2 Resultatstyrning och transparens i biståndet 14
            </item>
            <item xml:id="i-CtkKnim3CN2nca9t5DySJH">
              9.3 Dac-reglerna 16
            </item>
            <item xml:id="i-E3bZQtgmb1HHMwc1sYZMjB">
              10 Folkrörelsernas roll i biståndet 16
            </item>
            <item xml:id="i-VcNNE8gZGgvARh85dZqYuD">
              11 EU:s utvecklingspolitik 17
            </item>
            <item xml:id="i-EnZnN9pEhApT2aesmAZUQ8">
              12 Skuldavskrivningar 18
            </item>
          </list>
        </div>
        <div xml:id="i-3XbMBtiWFrsEhBb5bmTvy3" type="motProposal" subtype="förslag">
          <head xml:id="i-Y7CS1iDagq8gQ2zkLgVmrp">
            2 Förslag till riksdagsbeslut
          </head>
          <list xml:id="i-Vtt4bxNgA5PzbjTRk2G2Q8" style="ol">
            <item xml:id="i-K6WXLWp44JbHpiK86BTYaQ">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              för att stärka arbetet med att genomföra PGU, utvärdera resultatet
              och hantera målkonflikterna.
            </item>
            <item xml:id="i-8hjXzANhGSRndikSjxJCnG">
              Riksdagen tillkännager för regeringen som sin mening vad som
              anförs i motionen om att Sverige måste koppla allt bistånds- och
              utvecklingsarbete till millenniemålens och PGU:s uppfyllande.
            </item>
            <item xml:id="i-7aU66YHu2FNrC1bwut6UdB">
              Riksdagen tillkännager för regeringen som sin mening vad som
              anförs i motionen om att Sverige inom EU och andra internationella
              forum aktivt bör verka för att de mål som har satts upp för det
              internationella biståndet inom ramen för millenniemålens uppfyllande
              blir verklighet.
            </item>
            <item xml:id="i-LD6drN76X6V6S8fYnXXmna">
              Riksdagen tillkännager för regeringen som sin mening vad som
              anförs i motionen om de nya utvecklingsmålen.
            </item>
            <item xml:id="i-KSbtpornhg5xQAeu2ND64b">
              Riksdagen tillkännager för regeringen som sin mening vad som
              anförs i motionen om att enprocentsmålet för svenskt bistånd ska
              göras om till ett enprocentsgolv som utvecklingssamarbetet inte
              får understiga.
            </item>
            <item xml:id="i-7uHZg3oCKLDrK81Hh8fN5e">
              Riksdagen tillkännager för regeringen som sin mening vad som
              anförs i motionen om att allt utvecklingsbistånd ska utgå från
              respektive mottagarlands egna behov och respektera dess suveränitet
              och inte förknippas med ekonomiska villkor.
            </item>
            <item xml:id="i-VRzBMx5EpgkdJzCR1F9EaN">
              Riksdagen tillkännager för regeringen som sin mening vad som
              anförs i motionen om att Sverige inte ska koppla sitt utvecklingssamarbete
              till IMF:s makroekonomiska krav.
            </item>
            <item xml:id="i-6ZWhDZiZCySyScLwCqyTry">
              Riksdagen tillkännager för regeringen som sin mening vad som
              anförs i motionen om att jämställdhet ska bli ett tredje mål inom
              ramen för den svenska globala utvecklingspolitiken.
            </item>
            <item xml:id="i-T8Eki2VBxnvo9CC3HACM9T">
              Riksdagen tillkännager för regeringen som sin mening vad som
              anförs i motionen om att Sverige bör ha som mål att minst 50 procent
              av biståndet ska gå till kvinnor.
            </item>
            <item xml:id="i-5G6n6UfzEmQZqUHzKNk8JN">
              Riksdagen tillkännager för regeringen som sin mening vad som
              anförs i motionen om att öka andelen bi- och multilateralt bistånd
              till SRHR-relaterad verksamhet till 10 procent av biståndsbudgeten.
            </item>
            <item xml:id="i-JKrT2DiYsbYFJmZHcT8JAW">
              Riksdagen tillkännager för regeringen som sin mening vad som
              anförs i motionen om att tillgången till sexuell och reproduktiv
              hälsoservice och utförandet av säkra aborter ska lyftas fram i
              de analyser och strategier som ligger till grund för Sveriges
              internationella utvecklingssamarbete.
            </item>
            <item xml:id="i-K7tUQWxaU5FaoELnW6KCvN">
              Riksdagen tillkännager för regeringen som sin mening vad som
              anförs i motionen om att Sverige inom ramen för sin utvecklingspolitik
              regelmässigt ska redovisa hur och på vilket sätt man implementerar
              FN:s kvinnokonvention i sitt arbete.
            </item>
            <item xml:id="i-QcF417ErnU2LWo2qoKeSRx">
              Riksdagen tillkännager för regeringen som sin mening vad som
              anförs i motionen om att alla svenska ambassader och biståndskontor
              ska ha en handläggare som ansvarar för jämställdhetsarbetet. 1
            </item>
            <item xml:id="i-BrKccJNnwWgggiZu3GgR4C">
              Riksdagen tillkännager för regeringen som sin mening vad som
              anförs i motionen om att Sverige inom Internationella valutafonden,
              Världsbanken och de regionala utvecklingsbankerna ska verka för
              att institutionernas avtal och program alltid ska innehålla en
              analys av hur effekterna förhåller sig till konventionen om avskaffande
              av allt slags diskriminering av kvinnor.
            </item>
            <item xml:id="i-5YV76JhCZeQiBMUHXpFraa">
              Riksdagen tillkännager för regeringen som sin mening vad som
              anförs i motionen om att regeringen bör återkomma med en inriktning
              om klimatbistånd.
            </item>
            <item xml:id="i-QZ5YKXoasrnqy38wdPfStf">
              Riksdagen tillkännager för regeringen som sin mening vad som
              anförs i motionen om att Sverige inom OECD/Dac bör arbeta för
              att åtaganden enligt Kyotoprotokollet inte får räknas som utvecklingssamarbete.
            </item>
            <item xml:id="i-4ECQFLgvmrf6pCP9ef7TxE">
              Riksdagen tillkännager för regeringen som sin mening vad som
              anförs i motionen om att även avräkningar för flyktingmottagande,
              skuldavskrivningar, utländska studenter vid svenska högskolor
              och ambassadkostnader på biståndsbudgeten i framtiden ska redovisas
              inom ramen för Open Aid-initiativet.
            </item>
            <item xml:id="i-bESr4uB9j5ech3LFY7Bwk">
              Riksdagen tillkännager för regeringen som sin mening vad som
              anförs i motionen om att alla aktörer som arbetar med bistånd
              och utvecklingssamarbete ska följa Sveriges politik för global
              utveckling samt Sveriges officiella utvecklingsmål.
            </item>
            <item xml:id="i-E3yj5fryNwX1YdEv29DzZx">
              Riksdagen tillkännager för regeringen som sin mening vad som
              anförs i motionen om att Sverige bör införa ett förbud mot att
              bistånd, exportkrediter, investeringsstöd eller andra former av
              stöd till näringslivet kanaliseras via skatteparadis.
            </item>
            <item xml:id="i-J86hwPcd4aKmaGukNCGudS">
              Riksdagen tillkännager för regeringen som sin mening vad som
              anförs i motionen om att Sverige ska verka för förändringar av
              Dacs regelverk så att kostnader för flyktingmottagande, skuldavskrivningar
              och utländska studenter inte ska kunna räknas som bistånd.
            </item>
            <item xml:id="i-VQoo9aPLvwFD1cGWS2wxHr">
              Riksdagen tillkännager för regeringen som sin mening vad som
              anförs i motionen om att egeninsats för frivilligorganisationers
              informationsarbete helt bör avskaffas.
            </item>
            <item xml:id="i-Lp1sW5LxdvvGczBqprkmmS">
              Riksdagen tillkännager för regeringen som sin mening vad som
              anförs i motionen om utvecklingsfrågor i EU.
            </item>
            <item xml:id="i-P932hPopDJUeYnMmtmknDF">
              Riksdagen tillkännager för regeringen som sin mening vad som
              anförs i motionen om att Sverige bör tillsätta en skuldrevision
              enligt norsk modell för att undersöka hur stor del av Sveriges
              fordringar som är legitima.
            </item>
            <item xml:id="i-VpJmpvUAmsiDktiFpUrqhf">
              Riksdagen tillkännager för regeringen som sin mening vad som
              anförs i motionen om att Sverige ska verka för att de fattigaste
              länderna får totala och ovillkorade skuldavskrivningar.
            </item>
          </list>
          <p xml:id="i-6eR77N476uwxWFbGGAjSaX">
            1 Yrkande 13 hänvisat till KU.
          </p>
        </div>
        <div xml:id="i-QKoPe35HFT2E14WYzReHch" type="motContent">
          <head xml:id="i-FB8W6ohj8TNTz2CQzKi7bK" type="h1">
            3 Inledning
          </head>
          <p xml:id="i-SxHsX4njDuekmh2vjhk9Z7">
            Världen är inte rättvis. Klyftorna är stora mellan länder i nord
            och syd, mellan fattiga och rika, mellan kvinnor och män. Nästan
            en miljard människor saknar i dag tillgång till rent vatten. Var
            90:e sekund dör en kvinna till följd av komplikationer vid en
            graviditet – av dessa dödsfall sker 99 procent i utvecklingsländerna.
          </p>
          <p xml:id="i-VX5sN3WUPgxQ3CCSnvUTdB">
            Världen skulle dock kunna se annorlunda ut. Det finns tillräckligt
            med resurser för att utrota fattigdomen och ge alla människor
            ett värdigt liv. Men i stället för en rättvis fördelning hamnar
            merparten av världens resurser fortfarande i den rika delen av
            världen. Vår värld är orättvis därför att det finns de som tjänar
            på orättvisorna.
          </p>
          <p xml:id="i-KFuMLowsCYW8oHQLn2ZPDy">
            Vänsterpartiet menar att utveckling och fattigdomsbekämpning
            kräver en rad åtgärder på en rad områden: skuldavskrivningar,
            en klimatpolitik där de rika länderna och de multinationella företagen
            tar sitt ansvar, ett stärkt regelverk för vapenhandel, en reformering
            av IMF och Världsbanken, tydligare globala regler för utländska
            investeringar och rättvisa handelsregler. I grunden anser vi att
            det krävs en ny ekonomisk världsordning med en tydlig omfördelning
            av makt och resurser från nord till syd.
          </p>
          <p xml:id="i-FmxpijoZ1GraBtXxVFUndu">
            Vänsterpartiet har i en rad motioner de senaste åren tagit fram
            förslag på hur Sverige kan bidra till att minska världens fattigdom.
            I denna motion har vi valt att fokusera på Sveriges och EU:s utvecklingsbistånd.
            Bistånd är förvisso långt ifrån den enda vägen för att utrota
            världens fattigdom, men det är en viktig komponent. I samverkan
            med de åtgärder och hänsynstaganden som nämns ovan har det internationella
            ekonomiska utvecklingsbiståndet en avgörande roll i kampen mot
            fattigdomen.
          </p>
          <p xml:id="i-VFVyAnsQAdWtM3soTML8Ck">
            Den borgerliga regeringen arbetar nu på att ta fram en biståndspolitisk
            plattform. Vänsterpartiet ser stora behov av att reformera Sveriges
            utvecklingspolitik. Vi välkomnar därför att en plattform tas fram
            och att den kommer hanteras av riksdagen. Vi beklagar samtidigt
            att plattformen blivit kraftigt försenad och att de svenska frivilligorganisationerna
            exkluderats från arbetet med att ta fram dem. Vid riksdagsbehandlingen
            kommer Vänsterpartiet att återkomma med fler förslag om hur vi
            vill reformera svensk utvecklingspolitik.
          </p>
          <p xml:id="i-A7BD5NdWXb7Dv5whhxw9Xw">
            Den ekonomiska krisen har lett till att världens givarländer
            i allt mindre utsträckning lever upp till sina åtaganden när det
            gäller bistånd. På grund av egna ekonomiska problem har många
            minskat sina ambitioner gällande biståndsnivåer och biståndseffektivitet.
            År 2005 lovade EU och dess medlemsstater att öka sitt bistånd
            så att de 2015 tillsammans skulle nå upp till 0,7 procent av BNI.
            Men ökningen har uteblivit. I stället har det samlade EU-biståndet
            de senaste två åren minskat enligt EU-kommissionens rapport EU
            Accountability Report 2013 on Financing for Development. Detta
            sker samtidigt som krisen slagit som hårdast mot många utvecklingsländer
            som fått det ännu svårare att på egen hand ta sig ur fattigdom.
          </p>
          <p xml:id="i-JENr6HKtsQNFbwQcYZCCHQ">
            Vänsterpartiet anser att biståndet är viktigt. Vi tror på solidaritetens
            styrka och vårt lands möjligheter att bidra till att göra vår
            värld rättvisare och mer jämställd. Därför slår vi vakt om ett
            högt bistånd av hög kvalitet som gör skillnad och ger resultat.
            I årets budget har Vänsterpartiet än en gång avvisat de kraftiga
            urholkningar av biståndsbudgeten som regeringen föreslår. Se vidare
            Vänsterpartiets motion Utgiftsområde 7 Internationell utvecklingspolitik.
            I stället visar vi i denna motion hur vi vill reformera både Sveriges
            och EU:s bistånd, för att biståndet både ska öka och få bättre
            kvalitet.
          </p>
          <head xml:id="i-Nvc6hdfdfeK79XdtfYTWom" type="h1">
            4 PGU – politik för global utveckling
          </head>
          <p xml:id="i-8SaS59xUkuYTuZuoMaJCoG">
            Grunden för svensk utvecklingspolitik är politik för global utveckling,
            PGU. Det har snart gått tio år sedan riksdagen antog propositionen
            Gemensamt ansvar; Sveriges politik för global utveckling. Genom
            PGU slog man fast att utvecklingspolitiken skulle genomsyras av
            ett rättighetsperspektiv och utgå från de fattigas perspektiv
            på utveckling. Samtidigt slog riksdagen fast att svensk politik
            måste vara samstämmig, alla politikområden måste bidra till att
            uppfylla utvecklingspolitikens mål om rättvis och hållbar global
            utveckling. Vänsterpartiet välkomnade PGU och för oss är det centralt
            att svensk utvecklingspolitik utgår från PGU och att det råder
            samstämmighet mellan alla politikområden. Dit är det dock fortfarande
            en lång väg, mycket återstår för att omsätta PGU:s ord till praktisk
            politik. Regeringen visar själv i sin skrivelse Genomförandet
            av samstämmighetspolitiken för utveckling – fokus: den globala
            utmaningen ekonomiskt utanförskap att det exempelvis finns en
            tydlig målkonflikt mellan den vapenexport som genomförts och EU:s
            jordbrukspolitik och PGU:s mål.
          </p>
          <p xml:id="i-32MCDMQ9hJTTsCN92iEaoy">
            För att förstå hur utveckling skapas, eller motverkas, måste
            man analysera all politik som påverkar utveckling. Det är välkommet
            att regeringen presenterar en skrivelse vartannat år där man utvärderar
            sitt eget arbete med PGU, men Vänsterpartiet anser att arbetet
            med att genomföra PGU i framtiden också måste utvärderas av en
            oberoende utvärderingsinstans. Att regeringen utvärderar sig själv
            är inte trovärdigt och resultatet av PGU blir otydligt. Riksrevisionen
            skulle med utökat mandat och mer resurser kunna sköta utvärderingen.
            Det är i detta sammanhang ytterst olyckligt att regeringen beslutat
            att lägga ner Institutet för utvärdering av internationellt utvecklingssamarbete,
            (Sadev) och inte i tid lyckas få igång den granskningsfunktion
            som ska ersätta det, Expertgruppen för utvärdering och analys
            av svenskt internationellt bistånd.
          </p>
          <p xml:id="i-TfaMZDJPWCE89ej3bGAGHj">
            Vänsterpartiet ser stora behov av att förstärka möjligheterna
            till uppföljning och utvärdering av arbetet med PGU. Vi ser också
            stora behov av att öka samordningen och styrningen av arbetet
            med PGU för att garantera att alla politikområden samstämmigt
            bidrar till att uppfylla utvecklingspolitikens mål.
          </p>
          <p xml:id="i-QFb6QveWEbv8rbM52VRG5B">
            För att stärka arbetet med PGU:s genomförande krävs regelbundna
            oberoende utvärderingar av resultatet och mekanismer för att hantera
            målkonflikterna. Regeringen bör återkomma till riksdagen med förslag
            på detta område. Detta bör riksdagen som sin mening ge regeringen
            till känna.
          </p>
          <head xml:id="i-RPXbiBhYXNFWsuwDfJYVuC" type="h1">
            5 Millenniemålen och post-2015-agendan
          </head>
          <p xml:id="i-Y8XQscma3iXPmiavfFSzXa">
            Sedan år 2000 finns en gemensam internationell dagordning för
            global utveckling genom den s.k. Millenniedeklarationen, i dag
            undertecknad av ca 200 länder. Deklarationen med de åtta millenniemålen
            slår fast att global utveckling kräver en helhetssyn – insatser
            för fattigdomsbekämpning, utbildning, hälsa, fred, säkerhet, miljö,
            mänskliga rättigheter och demokrati hör ihop.
          </p>
          <p xml:id="i-65zTNeH5GNt4gLaabgt9Mp">
            De åtta millenniemålen innebär följande:
          </p>
          <list xml:id="i-FH7gFHJih9HZB4jBymXT2v" style="ol">
            <item xml:id="i-ANKDmz1LpVo8gSTT6SeKNk">
              Fattigdom och hunger ska halveras till 2015.
            </item>
            <item xml:id="i-Ns6a5jtVWyYYWxkDQ8rkk5">
              Alla barn ska gå i grundskola 2015.
            </item>
            <item xml:id="i-6MPACGo2BFDT8d9Ggrkbuh">
              Jämställdheten ska öka och kvinnors ställning stärkas.
            </item>
            <item xml:id="i-SZn7aqGJprKAFWxHg4uWDE">
              Barnadödligheten ska minska med två tredjedelar till 2015.
            </item>
            <item xml:id="i-Vxs5C4hJF8en8GQoAPjzEP">
              Mödradödligheten ska minska med tre fjärdedelar till 2015.
            </item>
            <item xml:id="i-5fkHHdS347nZP1iTqiUD2u">
              Spridningen av hiv/aids, tbc, malaria och andra sjukdomar ska
              hejdas till 2015.
            </item>
            <item xml:id="i-8tmGmBUSTVciYRfMttapmz">
              En miljömässigt hållbar utveckling ska säkerställas till 2015.
            </item>
            <item xml:id="i-PZpCV5x2bz4ynQrszPgvGe">
              Globalt samarbete ska ske genom ökat bistånd, rättvisa handelsregler
              och lättade skuldbördor i utvecklingsländerna.
            </item>
          </list>
          <p xml:id="i-UAkkXzYcWKWhUmJRhFMjoX">
            Millenniemålen kommer inte ensamma att lösa alla jordens utmaningar
            eller utradera fattigdom eller förtryck. Om millenniemålen nås
            skulle det dock innebära att miljoner människor får möjlighet
            att leva värdiga liv. När det nu bara återstår två år innan millenniemålen
            ska vara uppfyllda är det avgörande att världen kraftsamlar runt
            dessa mål. Tyvärr kan vi konstatera att millenniemålen fått lite
            utrymme i den borgerliga regeringens utvecklingspolitik, alltför
            mycket av utvecklingspolitiken saknar tydlig koppling till målen
            och fattigdomsbekämpning har fått en undanskymd roll.
          </p>
          <p xml:id="i-KTXJfWHx8CefhS1PwW7MLm">
            Millenniemålen är inte bara mål, de är också ett löfte som världens
            ledare gett jordens befolkning att göra sitt yttersta för att
            de ska uppfyllas. Ansvaret vilar på regeringar både i nord och
            i syd. millenniemål 8 berör specifikt den rika världens åtaganden
            för att nå millenniemålen, ett mål som är långt ifrån att uppfyllas
            eftersom världens rika länder inte har ökat biståndet till utlovade
            nivåer. Med anledning av detta måste regeringen koppla allt bistånds-
            och utvecklingsarbete till millenniemålens och PGU:s uppfyllande.
            Detta bör riksdagen som sin mening ge regeringen till känna.
          </p>
          <p xml:id="i-Px2MSFBx3FLdKC5s9Vn1Tm">
            Vidare är det Sveriges skyldighet att trycka på de rika länder
            som inte lever upp till de gemensamt satta målsättningarna. Inte
            minst gäller detta för länderna inom EU. Sverige bör inom EU och
            andra internationella forum aktivt verka för att de mål som satts
            upp för det internationella biståndet inom ramen för millenniemålens
            uppfyllande blir verklighet. Detta bör riksdagen som sin mening
            ge regeringen till känna.
          </p>
          <p xml:id="i-NC88TroYzGJg8hFX1GJUv6">
            Nu pågår arbetet med att besluta om de nya utvecklingsmål som
            ska ta vid när millenniemålen löper ut 2015. Det pågår flera parallella
            processer. FN:s generalsekreterare har utsett en högnivåpanel
            där bl.a. Gunilla Carlsson ingår. En rad länder har fått i uppgift
            att ta fram olika rapporter i dialog med det civila samhället.
            Samtidigt pågår nu en process i EU där EU:s medlemsstater ska
            enas om en gemensam position inför det toppmöte där man ska besluta
            om de nya målen.
          </p>
          <p xml:id="i-FVuG5ESADn49G3zjs1Rib8">
            Vänsterpartiet anser att det är centralt att man i arbetet med
            de nya målen tar med sig erfarenheterna från arbetet med millenniemålen,
            både vad som varit framgångsrikt och vad som varit mindre lyckosamt.
            De nya utvecklingsmålen behöver vara universella och omfatta alla
            jordens stater. De nya målen behöver vara tydliga med nords ansvar
            och syds ägandeskap för sin utveckling. Det behövs tydliga krav
            på nord när det gäller biståndsnivåer och utgångspunkten måste
            vara att befolkningen i syd ska sätta dagordningen för sin egen
            utveckling. De nya utvecklingsmålen måste vara tydliga när det
            gäller behoven av en samstämmig utvecklingspolitik.
          </p>
          <p xml:id="i-2vixkoaMN12HXUViCaoP8q">
            De nya målen behöver inkludera skarpa mål om fattigdomsbekämpning.
            Det är realistiskt att utrota fattigdomen under vår generation.
            Men fattigdomsmålen måste kompletteras med mål om ökad jämlikhet
            och minskade ekonomiska klyftor inom och mellan stater. De nya
            målen måste vara tydliga när det kommer till jämställdhet. Ett
            jämställdhetsperspektiv kommer att behöva genomsyra alla mål –
            men det behövs också skarpa egna mål om kvinnors rättigheter.
            Frågor som behöver lyftas i egna mål är t.ex. kvinnors rätt till
            sin kropp och hälsa och frågor runt våld mot kvinnor. De nya utvecklingsmålen
            måste vara ekologiskt hållbara mål och måste kopplas till ett
            ambitiöst klimatarbete och hållbart utnyttjande av jordens naturresurser.
            De nya målen bör innehålla mål rörande tillgång till rent vatten,
            förnybar energi och matsäkerhet.
          </p>
          <p xml:id="i-JaCLBNGvqWX8VnN1vepC2o">
            Flera frågor har varit kontroversiella i diskussionerna om de
            nya utvecklingsmålen. I vanlig ordning har i synnerhet frågor
            om kvinnors rättigheter och frågor om sexuell och reproduktiv
            hälsa och rättigheter, SRHR-frågor, skapat störst oenighet. Denna
            oenighet finns även inom EU. Regeringen har hitintills sagt att
            man kommer att prioritera att EU ska tala med en röst. Det finns
            en betydande risk att ett sådant förhållningssätt kommer att leda
            till att Sverige binds till en urvattnad kompromiss inom unionen.
            För Vänsterpartiet är det viktigare att Sverige kan vara en tydlig
            röst för kvinnors rättigheter än att enighet uppnås inom EU.
          </p>
          <p xml:id="i-4AvfVD2eW73FpseZG9txbn">
            Vad som anförs i motionen om de nya utvecklingsmålen bör riksdagen
            som sin mening ge regeringen till känna.
          </p>
          <head xml:id="i-4zVCATb1VHCjoaZpBoUi5p" type="h1">
            6 En solidarisk biståndspolitik
          </head>
          <p xml:id="i-WV9RwA43yGYVbQCWWbUBx3">
            Under lång tid har Vänsterpartiet varit pådrivande för att Sverige
            ska uppnå målet om att 1 procent av BNI ska avsättas för internationellt
            utvecklingssamarbete. Även om preliminära siffror från OECD:s
            biståndskommitté Dac visar att Sverige 2012 med minsta möjliga
            marginal missar enprocentsmålet så kan målet i dag sägas vara
            formellt nått, inte minst tack vare de svenska frivilligorganisationernas
            påtryckningsarbete. Nu är det dags att gå vidare. Behovet av bistånd
            har aldrig varit större i världen. Därför bör enprocentsmålet
            göras till ett enprocentsgolv som utvecklingssamarbetet inte får
            understiga. Detta bör riksdagen som sin mening ge regeringen till
            känna.
          </p>
          <p xml:id="i-6ggTrjpNRSD83iXKkxiyKA">
            Vänsterpartiets utgångspunkt för bistånd är den internationella
            solidariteten. Vi menar därför att utvecklingssamarbetet ska utgå
            från mottagarnas prioriteringar, inte från egenintressen i nord
            eller som ett maktmedel mot mottagarna. Vänsterpartiet menar att
            en förutsättning för en framgångsrik fattigdomsbekämpning är att
            det politiska och ekonomiska självbestämmandet i syd ökar. Varje
            land har sin egen historia och sin egen unika situation och det
            finns således aldrig en enda väg till utveckling.
          </p>
          <p xml:id="i-K3sPk9u5m9CMWvNwUwHhya">
            I den s.k. Parisdeklarationen, som antogs 2005, framgår att utvecklingsländernas
            inflytande över utvecklingssamarbetet måste öka. Biståndsgivarna
            lovar att förändra attityder och metoder för att anpassa sitt
            bistånd bättre till varje enskilt samarbetsland. Utvecklingsländerna
            måste med andra ord äga sin egen utveckling. Men fortfarande återstår
            mycket arbete innan det går att tala om ägandeskap för utvecklingsarbete
            i syd. Tyvärr konstaterar vi att Sverige dessutom sedan flera
            år går i rakt motsatt riktning, mot att allt mer ska detaljstyras
            från Stockholm. Det är ett gammalt och omodernt sätt att bedriva
            bistånd, som har prövats och som har misslyckats.
          </p>
          <p xml:id="i-2CDjFFMJRQVXodNAW2VDP2">
            Ägandeskap är en fråga om demokrati men också om effektivitet.
            Om biståndsmedel ska leda till långsiktiga förändringar krävs
            att mottagaren äger sin egen utveckling. För att framgångarna
            inom ramen för arbetet med kampen mot fattigdomen i världen ska
            bli permanenta krävs att arbetet för att nå fram genomsyras av
            ett starkt ägandeskap av arbetet i syd. Det är människor i syd,
            de som känner fattigdomen och orättvisorna i sin vardag, som behöver
            sätta dagordningen för biståndet. Därför måste besluten om landets
            utveckling tas av invånarna själva – detta är grunden för demokrati.
            Syds befolkning måste tillåtas att formulera sina egna mål och
            visioner och styra sin egen utveckling. Allt utvecklingsbistånd
            ska utgå från respektive mottagarlands egna behov. Det ska respektera
            dess suveränitet och inte förknippas med ekonomiska villkor. Detta
            bör riksdagen som sin mening ge regeringen till känna.
          </p>
          <p xml:id="i-VTaFir4h9fe5TDqyGDvJFD">
            Internationella valutafonden och Världsbanken ställer liksom
            alla banker upp villkor för att ett land ska beviljas lån eller
            för att gamla lån ska avskrivas. Det är i sig inget anmärkningsvärt
            att sätta upp villkor, men Vänsterpartiet är starkt kritiskt till
            hur kraven många gånger utformats och på vilka grunder de har
            tillkommit.
          </p>
          <p xml:id="i-JNBZvAkt1JfxW1WfGnSAEt">
            Många givare väljer i dag att koppla sitt utvecklingssamarbete
            till Internationella valutafondens villkor och krav, s.k. konditionalitet,
            vilket sätter ytterligare press på mottagarlandet. I realiteten
            är det i dag omöjligt för många utvecklingsländer att självständigt
            utforma sin ekonomiska politik eftersom det skulle äventyra både
            lån, skuldavskrivningar och bistånd.
          </p>
          <p xml:id="i-RNJQjAc7NPdrYkSdVCFeSH">
            För att få vissa lån och skuldavskrivningar har utvecklingsländer
            tvingats genomföra nedskärningar i de offentliga utgifterna, öka
            statens intäkter genom högre priser på vatten och el samt devalvera
            för att på så sätt öka exporten och begränsa importen. För andra
            lån har det krävts avregleringar, avskaffande av förmånliga lån
            till bönder och småföretagare, privatiseringar av statsägda företag,
            färre hinder för att flytta kapital över gränser och avskaffande
            av investeringshinder för utländska industrier och banker.
          </p>
          <p xml:id="i-Jb8ELu38PMSxyDWD1c2tnZ">
            Flera länder har beslutat att inte koppla sitt utvecklingssamarbete
            till IMF:s makroekonomiska krav, bl.a. Norge och Storbritannien.
            Sverige bör göra detsamma. Detta bör riksdagen som sin mening
            ge regeringen till känna.
          </p>
          <head xml:id="i-Nds3hR4oHssJXLuC143SAH" type="h1">
            7 En feministisk biståndspolitik
          </head>
          <p xml:id="i-KEhH49573UfBwYAdT6P9Nt">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Världen över
            begränsas kvinnors liv av diskriminerande lagstiftningar och samhällsnormer.
            Kvinnors rättigheter är även en nyckel till utveckling, och könsdiskriminering
            är en viktig orsak till fattigdom. Kvinnor har ofta det verkliga
            försörjningsansvaret för familjen, men saknar trots det ofta de
            mest basala rättigheterna. Att öka kvinnors möjligheter till utbildning
            och försörjning, exempelvis genom mikrolån, kan bidra till att
            förbättra den enskilda kvinnans ställning, främja jämställdhet
            i stort och dessutom bidra till hela samhällets utveckling. Samtidigt
            är det viktigt att understryka att kvinnor världen över i högsta
            grad själva är aktörer. Det är därför avgörande att det är kvinnor
            i syd som sätter dagordningen för arbetet med jämställdhet i utvecklingspolitiken
            och att Sverige verkar för att kvinnor finns representerade och
            inkluderas i alla former av beslutsprocesser.
          </p>
          <p xml:id="i-FKqRQE1CvhHMJuEmMdd19M">
            Den svenska utvecklingspolitiken utgår från två perspektiv: fattigdomsbekämpning
            och ett rättighetsperspektiv. Både fattigdom och inskränkningar
            av de mänskliga rättigheterna tar sig ofta olika uttryck för män
            och kvinnor. För att nå framgång på dessa områden menar Vänsterpartiet
            att ett tydligt könsperspektiv bör inkluderas så att mäns och
            kvinnors skilda villkor synliggörs och politiken utformas så att
            den undanröjer förtryck och diskriminering p.g.a. kön. Därför
            bör jämställdhet bli ett tredje mål inom ramen för den svenska
            globala utvecklingspolitiken. Detta bör riksdagen som sin mening
            ge regeringen till känna.
          </p>
          <p xml:id="i-TRC59caiBiEC35kMgDBvKX">
            Trots att det råder bred enighet om att jämställdhetsfrågor är
            centrala både för utveckling i stort och i svenskt utvecklingssamarbete
            så saknas det tydliga siffror på hur stor andel av det svenska
            biståndet som går till män respektive kvinnor. Uppföljningar av
            Sveriges arbete med SRHR-frågor visar att biståndsanslagen minskat
            på detta område sedan 2006, samtidigt som detta område ofta lyfts
            fram som prioriterat. Det är viktigt både med mål och med uppföljning
            för att garantera att svenskt bistånd faktiskt bidrar till jämställdhet.
            Sverige bör därför ha som mål att minst 50 procent av biståndet
            ska gå till kvinnor. Detta bör riksdagen som sin mening ge regeringen
            till känna.
          </p>
          <p xml:id="i-P1HQDFuuFPbdhEyGqyATU9">
            Att få bestämma över sin egen kropp och uttrycka sin egen sexualitet
            är en grundläggande mänsklig rättighet. Men det är en rättighet
            som kränks och inskränks i många länder som Sveriges bedriver
            utvecklingssamarbete med. Bristande tillgång till preventivmedel
            och sexualupplysning, bristande mödravård och starka begränsningar
            i aborträtten är centrala hinder för utveckling och fattigdomsbekämpning.
          </p>
          <p xml:id="i-DKVu8NGBNHCG4FnLr7hsQB">
            Behovet är stort av givarländer som är beredda att stötta organisationer
            som arbetar för sexuell och reproduktiv hälsa och rättigheter
            i syd – alltför många givare saknar viljan eller modet att engagera
            sig i dessa kontroversiella frågor. Samtidigt ser vi hur de krafter
            som motverkar aborträtt är aktiva i många utvecklingsländer, katolska
            kyrkan driver t.ex. hundratusentals vård- och omsorgsinrättningar
            i syd.
          </p>
          <p xml:id="i-M3dTW3DXjVdkCXVcjEvCso">
            Sexuell och reproduktiv hälsa och rättigheter måste prioriteras
            i vårt utvecklingssamarbete. Av denna anledning har Vänsterpartiet
            under flera år drivit att minst 10 procent av biståndsbudgeten
            ska öronmärkas för sexuell och reproduktiv hälsa och rättigheter
            (SRHR). Vi uppmanar nu än en gång regeringen att prioritera arbetet
            med SRHR-frågor för att driva utvecklingen åt rätt håll då det
            gäller biståndet genom att öka andelen bi- och multilateralt bistånd
            till SRHR-relaterad verksamhet. Minst 10 procent av det svenska
            biståndet bör öronmärkas för detta område. Detta bör riksdagen
            som sin mening ge regeringen till känna.
          </p>
          <p xml:id="i-LVhKq5g2KBG2Et4XB67BwC">
            Centralt i arbetet med SRHR-frågor är tillgången till materiel
            som rör SRHR. I många länder råder i dag stor brist på exempelvis
            kondomer, p-piller, spiraler och andra preventivmedel samt på
            materiel som behövs vid förlossningar, mödravård och säkra aborter,
            samt hivtester.
          </p>
          <p xml:id="i-XN12yTBKFqFYsdMFzc2xN5">
            I de analyser och strategier som ligger till grund för Sveriges
            internationella utvecklingssamarbete bör därför tillgången till
            sexuell och reproduktiv hälsoservice, inklusive tillgång till
            preventivmedel och materiel som används vid förlossningar och
            säkra aborter lyftas fram. Detta bör riksdagen som sin mening
            ge regeringen till känna.
          </p>
          <p xml:id="i-8efS8nqfMXNYy22zzVeW3o">
            Sekulär, könsneutral lagstiftning och lika medborgerliga rättigheter
            är en grundläggande förutsättning världen över för verklig jämställdhet,
            ekonomisk utveckling och demokrati. FN:s kvinnokonvention, Cedaw,
            är ett viktigt verktyg i denna kamp. Sverige bör inom ramen för
            sin utvecklingspolitik regelmässigt redovisa hur och på vilket
            sätt man implementerar FN:s kvinnokonvention i sitt arbete. Detta
            bör riksdagen som sin mening ge regeringen till känna.
          </p>
          <head xml:id="i-H6yT3C1YHtiUnhD4XsDmjn" type="h2">
            7.1 En modern utrikesförvaltning
          </head>
          <p xml:id="i-Ees8rTpzQzhbtnvecGiDh4">
            Sveriges representation utomlands är en viktig resurs för vår
            utrikes-, bistånds- och näringspolitik. Vi behöver en väl rustad
            utrikesförvaltning både på UD i Stockholm och i världen. UD:s
            utrikespolitiska kompetens och analysförmåga måste upprätthållas.
            Vänsterpartiet vill slå vakt om UD:s möjligheter att såväl behålla
            som nyrekrytera kompetent personal.
          </p>
          <p xml:id="i-6kzrfbWzmbNpSyDL4QV67U">
            Att kunna analysera maktordningen mellan män och kvinnor och
            de olika uttryck den tar sig i olika delar av världen kräver kunskap.
            Att arbeta fram verktyg för att bryta denna maktordning kräver
            än mer kunskap.
          </p>
          <p xml:id="i-HQty6HcQap8Rqrb3ThzBts">
            På de svenska ambassaderna skrivs årliga rapporter om situationen
            rörande mänskliga rättigheter och man tar fram underlag för samarbetsstrategier
            för utvecklingssamarbetet. I dessa är det viktigt att det finns
            med en tydlig analys utifrån ett könsmaktsperspektiv. För att
            detta ska vara möjligt behöver kompetensen höjas, och alla ambassader
            och biståndskontor behöver ha en handläggare som ansvarar för
            jämställdhetsarbetet. Detta bör riksdagen som sin mening ge regeringen
            till känna.
          </p>
          <head xml:id="i-PimY7mJD6u2M9oSFip2W96" type="h2">
            7.2 Internationella finansinstitutioner
          </head>
          <p xml:id="i-BvzAgxYvs93EXvf8TFd332">
            De internationella finansinstitutionerna, Internationella valutafonden
            (IMF) och Världsbanken, har under decennier spelat en avgörande
            roll för många länder i syd. Genom de krav man ställt har man
            haft stort inflytande över hur den ekonomiska politiken i många
            länder har utformats. De båda institutionerna har spelat en central
            roll i framtagandet av de fattigdomsbekämpningsstrategier, Poverty
            Reduction Strategy Papers (PRSP), som de flesta länder i Syd i
            dag arbetar utifrån. I februari 2012 fanns enligt IMF 110 fullvärdiga
            PRSP:s och 57 preliminära PRSP:s eller interims-PRSP:s. Det innebär
            att en stor majoritet av världens utvecklingsländer omfattas av
            dessa strategier. Eftersom många givare kopplar sitt utvecklingssamarbete
            till arbetet med PRSP, så blir dessa dokument centrala för utvecklingsarbetet
            i många länder. Tyvärr har varken IMF eller Världsbanken något
            gott rykte när det kommer till jämställdhetsfrågor. Historiskt
            har institutionerna ofta utgått från fyrkantiga nyliberala analyser.
            Det var därför positivt att Världsbankens World Development Report
            2012 hade jämställdhet och utveckling som tema. Mycket återstår
            dock att göra. Ett jämställdhetsperspektiv behöver konsekvent
            genomsyra institutionernas strategier och kvinnor måste inkluderas
            i arbetet med att ta fram dem.
          </p>
          <p xml:id="i-BToFkmyhEZLFaFBAu6n5GS">
            Sverige bör inom Internationella valutafonden, Världsbanken och
            de regionala utvecklingsbankerna verka för att institutionernas
            avtal, program och strategier alltid ska innehålla en analys av
            hur effekterna förhåller sig till konventionen om avskaffande
            av allt slags diskriminering av kvinnor. Detta bör riksdagen som
            mening ge regeringen till känna.
          </p>
          <head xml:id="i-7VNZ18zWT4A5iXHRjFd8Lg" type="h1">
            8 Bistånd för hållbar utveckling
          </head>
          <p xml:id="i-FMuUqw13F2hD5W3BqcneK4">
            Klimatförändringarna är vår tids största utmaning. Redan har
            klimatet börjat förändras i stora delar av världen. Men medan
            klimatförändringarna uppstått p.g.a. nords koldioxidutsläpp så
            drabbar de världens fattigaste hårdast. Klimatförändringarna bidrar
            därför till att förstärka de redan djupa klyftorna mellan nord
            och syd, mellan rika och fattiga och mellan män och kvinnor. Klimatförändringarna
            är därför i dag ett av de största hindren för framgångsrik fattigdomsbekämpning.
            Utvecklingsarbetet måste därför genomsyras av ett tydligt miljö-
            och klimatperspektiv. Biståndet måste klimatsäkras, länderna i
            syd behöver stöd i arbetet med att möta de växande miljö- och
            klimatproblemen och viktigast av allt – nord måste ta ansvar för
            de klimatförändringar man skapat. Miljö- och klimatfrågorna är
            redan inkluderade i millenniemålen. Enligt mål sju ska andelen
            människor som saknar tillgång till rent dricksvatten och sanitet
            ha halverats till 2015 och principerna om hållbar utveckling ska
            ha integrerats i länders politik.
          </p>
          <head xml:id="i-5AVKcNv9FctSiRV6Y5E6qd" type="h2">
            8.1 Klimatbistånd
          </head>
          <p xml:id="i-EsjbHvvjedMn2fyxWRCGCj">
            Att möta klimatkrisen kommer att kräva ett långsiktigt arbete
            och mycket resurser. Men vi kan inte låta arbetet med att möta
            och förebygga klimatförändringarna ske på bekostnad av viktiga
            insatser för minskad fattigdom, jämställdhet, etc. Den svenska
            regeringen har hitintills valt att finansiera stora delar av sina
            klimatinsatser i utvecklingsländerna med bistånd. Vänsterpartiet
            är kritiskt till detta. Vi menar att regeringen i realiteten straffar
            världens fattiga dubbelt upp, först drabbas de fattiga av klimatförändringar
            som vi skapat och sedan ska de fattiga betala för klimatinsatserna
            genom uteblivet bistånd.
          </p>
          <p xml:id="i-HDeowKC3yv4J4MbeZS3KNe">
            Vänsterpartiet vill se ett ökat svenskt fokus på klimatbistånd.
            Tvärtemot regeringen vill vi genomföra en stor satsning på ett
            klimatbistånd som ligger utöver enprocentsmålet. På så vis undandrar
            vi inte resurser från andra viktiga områden. Ett klimatbistånd
            bör införas där 500 miljoner kronor avsätts 2014, utöver den föreslagna
            biståndsramen. Pengarna ska användas till förebyggande klimatåtgärder
            som motverkar konsekvenserna av de klimatförändringar vi redan
            ser. Detta klimatbistånd bör öka till 1 miljard kronor under 2015
            och 2016. Vänsterpartiet anslår vidare 500 miljoner kronor årligen
            i multilateralt klimatbistånd inom ramen för FN, vilket finansieras
            med intäkter från EU:s handel med utsläppsrätter. Regeringen bör
            återkomma med en inriktning om klimatbistånd i enlighet med det
            ovan anförda. Detta bör riksdagen som sin mening ge regeringen
            till känna.
          </p>
          <p xml:id="i-Hk7CevCRb9urjZWp2k1xs3">
            Att satsa på klimatåtgärder får dock aldrig tas som förevändning
            i nord för att finansiera sina egna åtaganden enligt Kyotoprotokollet
            med biståndsmedel. Eftersom det enligt OECD:s biståndskommitté
            Dac i vissa fall är möjligt för medlemsländer att finansiera sina
            egna åtaganden enligt Kyotoprotokollet med biståndsmedel och därigenom
            minska övrigt utvecklingssamarbete, bör Sverige inom OECD/Dac
            arbeta för att åtaganden enligt Kyotoprotokollet inte får räknas
            som utvecklingssamarbete. Detta bör riksdagen som sin mening ge
            regeringen till känna.
          </p>
          <head xml:id="i-LPLrzz1d8j9Mo4T1sAYEo6" type="h1">
            9 Kvalitet och resultat i biståndet
          </head>
          <p xml:id="i-Bp6Py2X7o4BVG23fHFRrcH">
            Som biståndsvänner har det alltid varit självklart för Vänsterpartiet
            att värna kvaliteten i biståndet. Vi vill att Sverige ska bedriva
            utvecklingssamarbete för att det ska ge resultat, att det ska
            bidra till att fler får verktyg att bekämpa fattigdom, ojämställdhet
            och förtryck. Vi har därför kommit med stark kritik när biståndet
            kanaliserats via skatteparadis eller bidragit till s.k. landgrabbing,
            dvs. att stater och privata investerare i rikare delar av världen
            tar över stora arealer jordbruksmark i fattigare länder för att
            producera mat och biobränslen för egen konsumtion. Vår politik
            på detta område utvecklar vi i motionen Landgrabbing. Det har
            därför också varit en självklarhet för oss att det ska råda nolltolerans
            mot korruption i biståndet. Men det har också varit viktigt för
            oss att understryka att de största kvalitetsproblemen i svenskt
            bistånd inte funnits i folkrörelsernas arbete eller ute i de konkreta
            projekt som Sverige finansierat i syd. De största kvalitetsbristerna
            i svenskt bistånd har funnits i Sverige, där stora summor tagits
            från biståndet för att finansiera helt andra områden än bistånd
            genom s.k. avräkningar.
          </p>
          <head xml:id="i-TDsGBMcnL85Kn7zCiQmsAx" type="h2">
            9.1 Urholkningen av biståndet
          </head>
          <p xml:id="i-9dt25ai5LyVM4KXcuyWXFE">
            Formellt uppgår det svenska biståndet till 1 procent av BNI.
            I realiteten är biståndet betydligt lägre. Mångmiljardbelopp tas
            varje år från biståndsbudgeten för att finansiera verksamhet i
            Sverige. Exempelvis finansieras flyktingmottagande i Sverige,
            utländska studenter på svenska högskolor och skuldavskrivningar
            med bistånd. Även en betydande del av Sveriges utlandsrepresentation
            har under de senaste åren finansierats med bistånd, bl.a. har
            ambassaderna i Madrid, Tokyo och Reykjavik delvis finansierats
            via biståndsbudgeten. Enligt nätverket Concord uppgick det svenska
            biståndet egentligen till 0,89 procent av BNI 2012.
          </p>
          <p xml:id="i-9gfhupTjaoSYgku1px9T6H">
            Att Sverige gör avräkningar är inget nytt. Det skedde även under
            de tidigare socialdemokratiska regeringarna, vilket Vänsterpartiet
            även då starkt kritiserade. Men under den borgerliga regeringen
            har avräkningar kraftigt ökat och i vissa fall kommit att omfatta
            nya områden. I dag används en sjundedel av biståndet till att
            betala kostnader för migration i Sverige, enligt Diakonias rapport
            Kostnader för flyktingmottagande i biståndsbudgeten. År 2006 gick
            1,2 miljarder kronor av biståndet till flyktingmottagandet. 2013
            hade denna post i biståndsbudgeten mer än fyrdubblats och uppgick
            till 5,2 miljarder kronor. Även de administrationskostnader för
            svensk utrikestjänst som finansieras med biståndsmedel har stigit
            med mer än 100 procent sedan 2005.
          </p>
          <head xml:id="i-RTMMPbptphUgT33BqnPU7W" type="h2">
            9.2 Resultatstyrning och transparens i biståndet
          </head>
          <p xml:id="i-Wcum9R1PgFLnL5FaGEneoP">
            Urholkningen av den svenska biståndsbudgeten i kombination med
            en ytterst begränsad granskning av hur dessa kostnader leder till
            utvecklingsresultat motsäger regeringens ständiga uttalanden om
            fokus på resultatstyrning och transparens. Detsamma gäller för
            de tvivelaktiga skuldavskrivningar som regeringen genomfört de
            senaste åren (se vidare avsnitt Dac-reglerna).
          </p>
          <p xml:id="i-KknuCQbw9GP9EDdChSTUFo">
            Sommaren 2011 lanserade regeringen Open Aid, vars syfte är att
            offentliggöra strategier, utvärderingar, kostnader etc. för biståndet.
            Initiativet är naturligtvis lovvärt. Det är eftersträvansvärt
            att det statliga biståndet blir mer transparent och Open Aid-initiativet
            är ett steg i den riktningen. Skattebetalarna har självklart rätt
            att veta att pengarna används på ett bra sätt och att de kan utvärderas
            utifrån biståndets mål. Det gäller i givarländerna såväl som i
            mottagarländerna.
          </p>
          <p xml:id="i-3qPC6ZZ8jNBgfyFQyRi18c">
            Vänsterpartiet saknar dock transparensen och öppenheten kring
            att en sjundedel av biståndspengarna används för att finansiera
            flyktingkostnader i Sverige, samt att ytterligare biståndspengar
            finansierar ambassadkostnader i OECD-länder och stipendier till
            utländska studenter i Sverige. Redovisning av hur ovannämnda avräkningar
            bidrar till att uppnå regeringens uppsatta mål för internationellt
            utvecklingssamarbete, att skapa förutsättningar för fattiga människor
            att förbättra sina levnadsvillkor, saknas helt. Därför bör även
            dessa kostnader i framtiden redovisas inom ramen för Open Aid-initiativet.
            Detta bör riksdagen som sin mening ge regeringen till känna.
          </p>
          <p xml:id="i-YTqaRbquwLSAqE8i3vXVGM">
            Regeringen arbetar ihärdigt för att stärka den privata sektorns
            roll i utvecklingssamarbetet. Men precis som biståndsorganisationernas
            arbete ständigt är under uppföljning och noggrant utvärderas måste
            de nya aktörerna avkrävas ansvar för sitt arbete. Naturligtvis
            borde de biståndsmedel som går till företag eller näringslivsorganisationer
            följas upp och utvärderas på samma sätt som annat bistånd.
          </p>
          <p xml:id="i-PPuijM1f9g2cvqdz2keMkt">
            Ett exempel på att så inte skett är svenska statens riskkapitalbolag
            Swedfund som i år tilldelats 400 miljoner kronor extra från regeringen.
            Även i budgeten för 2014 tillför regeringen ytterligare 400 miljoner
            kronor till Swedfund. Detta sker trots att oberoende utvärderingar,
            framtagna av Sadev och Riksrevisionen, har visat på bristande
            resultat när det gäller Swedfunds förmåga att bidra till fattigdomsbekämpning.
          </p>
          <p xml:id="i-5WZjfE38QjKiYtbsmxdaU3">
            Om biståndet på ett effektivt sätt ska bidra till utveckling
            anser Vänsterpartiet vidare att alla utvecklingsinsatser, inklusive
            de som utförs av den privata sektorn, som grundregel ska omfattas
            av samma regler för uppföljning och mätas mot samma rapporteringsindikatorer.
            Regeringen bör säkerställa att alla aktörer som arbetar med bistånd
            och utvecklingssamarbete, inklusive de inom den privata sektorn,
            följer Sveriges politik för global utveckling samt Sveriges officiella
            utvecklingsmål. Detta bör riksdagen som sin mening ge regeringen
            till känna.
          </p>
          <p xml:id="i-KzdfgfH6NTZSMyRuiMdFtF">
            En förutsättning för att garantera kvalitet, transparens och
            uppföljning är att biståndet inte kanaliseras via s.k. skatteparadis.
            Skatteparadis definieras som ett land med bl.a. stark banksekretess,
            låg beskattning och svaga regelverk för finansiella transaktioner.
          </p>
          <p xml:id="i-V7ZZTmB7NnQw8jmR1R1QYT">
            År 2008 beslutade Swedfund om investeringar på drygt 500 miljoner
            kronor. Tidningen Omvärlden avslöjade att 20 procent av detta,
            98 miljoner kronor, hade gått via skatteparadis som Brittiska
            Jungfruöarna och Caymanöarna, där insyn är obefintlig och alla
            transaktioner hålls hemliga. I Sverige införde regeringen ett
            tillfälligt stopp för nya investeringar i skatteparadis, men Swedfund
            fortsatte att investera i fonder i skatteparadis där man har kontrakt
            sedan tidigare. Nu har regeringen presenterat nya ägardirektiv
            för Swedfund, i vilka man tagit bort förbudet att investera i
            fonder som är verksamma i skatteparadis. I stället säger man att
            Swedfund inte ska medverka i investeringar via territorier som
            OECD:s sammanslutning Global Forum inte har bedömt som tillräckligt
            transparenta i sin Peer Review Process. Problemet är att Global
            Forums utvärdering inte på långa vägar räcker för att avgöra om
            ett territorium är ett skatteparadis som gömmer kriminalitet och
            bidrar till skatteflykt och korruption. I realiteten innebär de
            nya ägardirektiven att Swedfund kan fortsätta att kanalisera pengar
            via fonder i välkända skatteparadis som Jersey, Caymanöarna och
            Brittiska Jungfruöarna.
          </p>
          <p xml:id="i-L9g4QCNj8tm1CHs2SijYNA">
            Den norska regeringen har samtidigt beslutat att inga nya biståndssatsningar
            ska gå via skatteparadis och tillsatt en utredning om existerande
            investeringar i skatteparadis med målsättningen att Norge ska
            avveckla alla fonder i skatteparadis. Sverige borde följa Norges
            exempel och införa ett förbud mot att bistånd, exportkrediter,
            investeringsstöd eller andra former av stöd till näringslivet
            kanaliseras via skatteparadis. Detta bör riksdagen som sin mening
            ger regeringen till känna.
          </p>
          <head xml:id="i-6K1njh7RRvXVhuYapBsJS7" type="h2">
            9.3 Dac-reglerna
          </head>
          <p xml:id="i-RhFMZGcMhMDHmz6wjxfymk">
            De s.k. Dac-reglerna styr vad som får räknas som internationellt
            bistånd. (Dac, Development Assistance Committee, är OECD:s kommitté
            för biståndsfrågor. Dac har i dag 26 medlemmar, däribland Sverige.)
            Reglerna är dock ett golv, inte ett tak. Enligt Dac-reglerna är
            det tyvärr tillåtet att använda biståndspengar för att bl.a. finansiera
            skuldavskrivningar, flyktingmottagande och utländska studenter
            vid högskolor i givarlandet. Medlemmarna i OECD förbinder sig
            alltså att inte vara sämre än Dac kräver, men det är tillåtet
            att vara bättre. Till exempel avsatte Luxemburg 0,99 procent av
            BNI till bistånd 2011 utan att genomföra i stort sett några avräkningar.
            Samtidigt ser vi hur en rad länder missbrukar möjligheten till
            avräkningar och låter mycket stora delar av biståndsbudgeten finansiera
            verksamhet som inte är att betrakta som utvecklingssamarbete.
            Länder som Italien, Grekland och Cypern avräknade drygt en tredjedel
            av sina biståndsbudgetar under 2011 enligt Concord.
          </p>
          <p xml:id="i-FsBEmb7KvYLXnP9yTgjmNE">
            Vänsterpartiet har vid flera tillfällen yrkat på att Sverige
            ska verka för att skrivningar i Dacs regelverk som tillåter att
            biståndspengar kan användas för skuldavskrivningar, utländska
            studenter vid högskolor i givarländerna och flyktingmottagande
            ska strykas. Sverige bör verka för förändringar av Dacs regelverk
            så att kostnader för flyktingmottagande, skuldavskrivningar och
            utländska studenter inte ska kunna räknas som bistånd. Detta bör
            riksdagen som sin mening ge regeringen till känna.
          </p>
          <head xml:id="i-Agf2N5gmbA3gk3tj5gQVER" type="h1">
            10 Folkrörelsernas roll i biståndet
          </head>
          <p xml:id="i-U2SqV7wotwGFMHSyssnuSQ">
            Folkrörelser och frivilligorganisationer i Sverige har spelat
            och spelar fortfarande en viktig roll inom biståndet. Tack vare
            sina kontakter och arbetsformer kan folkrörelserna och frivilligorganisationerna
            ofta bedriva utvecklingsarbete som är centralt och som få andra
            givare skulle genomföra. En framgångsrik svensk utvecklingspolitik
            förutsätter att vi både arbetar genom de multilaterala organisationerna,
            genom bilateralt samarbete och genom folkrörelserna. Tack vare
            alla de svenskar som ideellt har engagerat sig i solidaritets-
            och biståndsarbetet har svensk utvecklingspolitik dessutom fått
            en tydligare folklig förankring och tillförts viktiga perspektiv.
            Tyvärr verkar inte den nuvarande regeringen se värdet av folkrörelserna.
            De har misstänkliggjorts i debatten, de har exkluderats från arbetet
            med att utforma den svenska utvecklingspolitiken och förutsättningarna
            för deras arbete har försämrats.
          </p>
          <p xml:id="i-EoBWpjKBqTuQg9xJU2an3T">
            En viktig, om än liten, del av folkrörelsernas arbete har varit
            deras informationsarbete. Ett svenskt bistånd av hög kvalitet
            förutsätter en svensk biståndsdebatt av hög kvalitet. Vi behöver
            ta till vara den enorma kompetens och erfarenhet som finns i folkrörelserna,
            både när det kommer till utformningen av biståndet och i den breda
            utvecklingsdebatten. Under den borgerliga regeringen har anslagen
            för informationsarbetet kraftigt skurits ner och en egeninsats
            har införts. En direkt konsekvens är att flera mindre resursstarka
            organisationer fått svårt att delta i utvecklingsdebatten och
            en rad tidskrifter om utvecklingsfrågor har tvingats lägga ner.
            Informationsstödet har en viktig roll att fylla och det bör ökas.
            Dagens krav på egeninsats för informationsarbete bör avskaffas
            helt. Detta bör riksdagen som sin mening ge regeringen till känna.
          </p>
          <head xml:id="i-AgeoQGTPjf3oV7VgXHDjq2" type="h1">
            11 EU:s utvecklingspolitik
          </head>
          <p xml:id="i-ZVDGRoeu62DwDUEjebo2e">
            EU:s medlemsländer står för nästan 60 procent av världens samlade
            bistånd och är många utvecklingsländers största handelspartner.
            Trots att EU-kommissionen är världens fjärde största biståndsgivare
            och Sverige kanaliserar drygt 2 miljarder kronor av den nationella
            biståndsbudgeten årligen genom EU så är den svenska biståndsdebatten
            fokuserad på det svenska bilaterala biståndet.
          </p>
          <p xml:id="i-5uLvf2trEA5bjwn8sgfaRa">
            EU:s utvecklingspolitik brister på en rad punkter och står inför
            en rad utmaningar. Det främsta problemet är självklart att få
            av EU:s medlemsstater lever upp till sina åtaganden när det gäller
            biståndet. Concord beräknar i sin rapport AidWatch att klyftan
            mellan EU-ländernas löften och de faktiska biståndsbudgeterna
            år 2015 kommer att ha växt till 36 miljarder euro. Faktum är att
            EU 2012 för andra året i rad minskade sitt bistånd.
          </p>
          <p xml:id="i-Y1KWHBqpg6z5dPaBqK9u5e">
            Samtidigt valde en lång rad EU-länder att använda sina biståndsbudgetar
            för att finansiera verksamhet på hemmaplan, verksamhet som knappast
            kan betraktas som bistånd. Uppskattningsvis 5,6 miljarder euro
            togs 2012 från EU-ländernas biståndsbudgeter för att finansiera
            bundet bistånd, klimatbistånd, räntekostnader, flyktingmottagande
            i EU, utländska studenter vid högskolor i EU och skuldavskrivningar.
          </p>
          <p xml:id="i-RgSRmNMqyjkBioGtaX1EBS">
            Utöver biståndsnivåerna och urholkningarna finns andra stora
            problem. Fortfarande är s.k. bundet bistånd vanligt i ett flertal
            medlemsstater. All utvecklingsforskning pekar på att det är en
            mycket ineffektiv biståndsform och det står i strid med tanken
            om ägandeskap i biståndet. Bundet bistånd tenderar att gynna näringslivet
            i EU snarare än jordens fattiga.
          </p>
          <p xml:id="i-TohLa72EuzNYptKFuGh4LN">
            EU har antagit en policy för samstämmighet i utvecklingspolitiken,
            Policy Coherence for Development, vilket motsvarar Politik för
            Global Utveckling i Sverige. Fortfarande finns dock grundläggande
            brister i samstämmigheten mellan EU:s olika verksamheter. Unionens
            handels-, jordbruks- och fiskeripolitik är exempel på verksamhet
            som försvårar, och i vissa fall helt slår sönder, förutsättningarna
            för att biståndet ska kunna ge resultat.
          </p>
          <p xml:id="i-WT82vu68EFBDE3VYSq5ukn">
            Ytterligare en bland flera stora utmaningar i EU:s utvecklingspolitik
            är att ett mindre antal medlemsstater med Malta och Polen i spetsen
            kunnat blockera mycket av arbetet med sexuell och reproduktiv
            hälsa och rättigheter i unionens bistånd.
          </p>
          <p xml:id="i-5hkak1fCvBDmyeFHY14YJD">
            EU:s bistånds- och utvecklingspolitik genomgår ett antal olika
            processer som kommer att medföra omfattande förändringar för hur
            politiken kommer att bedrivas framöver och i detta arbete bör
            Sverige aktivt delta. Nedan har Vänsterpartiet förslag på en del
            saker som vi anser att Sverige kan verka för med målet att förbättra
            unionens utvecklingspolitik.
          </p>
          <p xml:id="i-74sjeZ7cFUQi5ie4HREznB">
            Sverige bör aktivt verka för att EU och dess medlemsländer tar
            fram en tydlig färdplan för hur EU:s gemensamma mål om att nå
            0,7 procent av BNI till 2015 ska uppnås. Sverige bör även verka
            för att man inom unionen fastställer åtagandet om att 0,15 procent
            av BNI ska gå till bistånd till de minst utvecklade länderna (MUL).
            Dessutom bör Sverige verka för att EU:s klimatfinansiering ska
            ske utöver redan existerande åtaganden för biståndet. Likaså är
            det viktigt att klargöra att samstämmighet för utveckling är ett
            överordnat mål, och att det ska översättas i en konkret färdplan.
            Sverige bör arbeta aktivt för att en sådan färdplan blir verklighet.
          </p>
          <p xml:id="i-N3nZWJ1UK3hwExwp5tGy9P">
            Slutligen finns ett behov av att tydliggöra det civila samhällets
            roll för utveckling, bl.a. genom deltagande i beslutsprocesser,
            och att finansiering av det civila samhällets verksamhet ökar.
            Vad som anförs om utvecklingsfrågor i EU bör riksdagen som sin
            mening ge regeringen till känna.
          </p>
          <head xml:id="i-5q5HkNmZ7rMMVx5xTDEPeo" type="h1">
            12 Skuldavskrivningar
          </head>
          <p xml:id="i-4f1bDmDhcMA3F8GBPZvTNN">
            Fattiga länders skulder utgör i dag ett avgörande hinder för
            utveckling. I många länder förhindrar utgifter för räntor och
            amorteringar att satsningar på utbildning, hälsovård och infrastruktur
            genomförs, vilket i grunden hotar möjligheterna till utveckling.
          </p>
          <p xml:id="i-CKw8g7dWRdhRKYnHEftopH">
            Omfattande skuldavskrivningar har genomförts för de fattigaste
            länderna. Mellan 1998 och 2010 sjönk skuldbördan för HIPC-länderna
            från 20 till 5 procent av statsutläggen. (HIPC står för Heavily
            Indebted Poor Countries.) HIPC-initiativet lanserades 1996 av
            IMF och Världsbanken och omfattar i dag 39 länder, framför allt
            i Afrika söder om Sahara. Men vi ser nu hur skulderna snabbt ökar
            i spåren av den ekonomiska krisen samt ökade kostnader för livsmedel
            och drivmedel. Trots en skuldsanering på hela 120 miljarder USD
            har statsskulderna i en rad länder snabbt ökat och börjat nå ohållbara
            nivåer igen. Exempelvis Moçambique, Etiopien och Niger kan snart
            vara uppe i samma skuldbördor som innan deras lån skrevs av. Organisationerna
            Erlassjahr.de och Jubilee Debt räknar med att hela 20 länder befinner
            sig i eller farligt nära en ny skuldkris. Det gäller bl.a. Argentina,
            Brasilien, Colombia, Ecuador, Libanon, Moçambique, Nicaragua,
            Pakistan, Tadzikistan och Uganda. Även El Salvador, Filippinerna
            och Sri Lanka befinner sig i farozonen.
          </p>
          <p xml:id="i-VvNzM72fnm389RiwD4kCtW">
            Ansvaret för skuldkrisen kan inte enbart läggas på länderna i
            syd. Internationella institutioner och länder i nord har ett stort
            ansvar för flera länders skuldkris. Många gånger har man lånat
            ut pengar till diktaturer trots att man varit medveten om att
            lånen inte skulle komma befolkningen till del. I dessa fall är
            det tydligt att nord har ett medansvar för skuldsättningen och
            skulderna är att betrakta som illegitima. Det är därför välkommet
            att Norges regering i augusti 2012 meddelade att man beslutat
            tillsätta en skuldrevision för att undersöka hur stor del av Norges
            fordringar på fattiga länder som är legitima. Revisionen ska vara
            genomförd på ett år. Redan för sju år sedan blev Norge först med
            att erkänna sitt medansvar för illegitima skulder och den norska
            regeringen skrev därefter av flera miljarder i exportkrediter
            som Norge gett till köpare av norska fartyg. Även Sverige bör
            tillsätta en skuldrevision enligt norsk modell för att undersöka
            hur stor del av Sveriges fordringar som är legitima. Detta bör
            riksdagen som sin mening ge regeringen till känna.
          </p>
          <p xml:id="i-HSMLxaWpKuNgKchXmZ968S">
            En av flera förutsättningar för utveckling i syd är att omfattande
            skuldavskrivningar kommer till stånd och att det skapas internationella
            system för hållbar långivning. Sverige bör verka för att de fattigaste
            länderna får totala och ovillkorade skuldavskrivningar. Detta
            bör riksdagen som sin mening ge regeringen till känna.
          </p>
        </div>
        <div xml:id="i-8Yp7cPT1Yy4Y8K44XdkZQa" type="signatureBlock">
          <list xml:id="i-QRMoYtjRsBPVs1cCnLxw6e">
            <item xml:id="i-4pkxWMtSTnjS2tsG8ZdNYJ" who="i-K3yJ7rruozYUK99nj91ffc" type="signature">
              Hans Linde (V)
            </item>
            <item xml:id="i-4Fna7YgLkQBTXcW91HwDoU" who="i-Beux79YM43dDCxrVuBqfWw" type="signature">
              Torbjörn Björlund (V)
            </item>
            <item xml:id="i-VyBrwwXW4y7rKpDuJGekCN" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-W9SWRLjuPCPH1yv1GamUzy" who="i-5CH7vHLGXLfDB5Tn7xx95V" type="signature">
              Siv Holma (V)
            </item>
            <item xml:id="i-MGcu5i2G61GEqYTpJ1vTo3" who="i-FAhoYDeAxVXRZmnF5LnHgv" type="signature">
              Kent Persson (V)
            </item>
          </list>
        </div>
      </div>
    </body>
  </text>
</TEI>
