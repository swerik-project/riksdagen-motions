<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-KU-01882">
  <teiHeader>
    <fileDesc>
      <titleStmt>
        <title>En starkare liberal demokrati</title>
        <author corresp="i-X24CbizesfxM3nuznxPzAc">av Malin Björk m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1882 av Malin Björk m.fl. (C)</title>
          <idno type="rdwebb">HA021882</idno>
          <rs type="number">1882</rs>
          <orgName type="comitteeAbbreviation">KU</orgName>
          <ref type="dokument_url_text">https://data.riksdagen.se/dokument/HA021882/text</ref>
          <ref type="dokument_url_html">https://data.riksdagen.se/dokument/HA021882</ref>
          <ref type="dokumentstatus_url_xml">https://data.riksdagen.se/dokumentstatus/HA021882</ref>
          <ref type="pdf">https://data.riksdagen.se/fil/FCB695E6-9B83-49D5-84CA-F4BE3F391B2F</ref>
          <ref type="docx">https://data.riksdagen.se/fil/1F326D73-3C9D-4473-90E6-B03D1D84AF04</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-X24CbizesfxM3nuznxPzAc</idno>
            <name>Malin Björk</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-DRqpu2aaHKSgAVbkTGg4rs</idno>
            <name>Catarina Deremar</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-546v5KE6tdv62FjUQAxwTc</idno>
            <name>Christofer Bergenblock</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-JfXYdmqhTQWYWTgjZHSGEn</idno>
            <name>Ulrika Liljeberg</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-H7qdW9GRQn7LaQ2UGGAvYC</idno>
            <name>Kerstin Lundgren</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-QS3FCcuDyGgZdKgE3VDjZ9</idno>
            <name>Niels Paarup-Petersen</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-P5ebaA4LxLzZVfc4JTiomh</idno>
            <name>Anna Lasses</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-AmkEPQHyLbWFNYdCQzmzAu</idno>
            <name>Elisabeth Thand Ringqvist</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-PYk1FHT5xHTWNczRYuGRJg</idno>
            <name>Anders Ådahl</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-LHNecLttGkFNptLa6AG81p</idno>
            <name>Helena Vilhelmsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-HE7K6J3LpjPb6NTcC3siEw" type="signed"/>
        <correspContext corresp="i-HE7K6J3LpjPb6NTcC3siEw">
          <note type="signatory" corresp="i-X24CbizesfxM3nuznxPzAc"/>
          <note type="signatory" corresp="i-DRqpu2aaHKSgAVbkTGg4rs"/>
          <note type="signatory" corresp="i-546v5KE6tdv62FjUQAxwTc"/>
          <note type="signatory" corresp="i-JfXYdmqhTQWYWTgjZHSGEn"/>
          <note type="signatory" corresp="i-H7qdW9GRQn7LaQ2UGGAvYC"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-QS3FCcuDyGgZdKgE3VDjZ9"/>
          <note type="signatory" corresp="i-P5ebaA4LxLzZVfc4JTiomh"/>
          <note type="signatory" corresp="i-AmkEPQHyLbWFNYdCQzmzAu"/>
          <note type="signatory" corresp="i-PYk1FHT5xHTWNczRYuGRJg"/>
          <note type="signatory" corresp="i-LHNecLttGkFNptLa6AG81p"/>
          <note type="signatory" corresp="i-Qqu9byP8zwudzHA8ErxkRe"/>
        </correspContext>
        <correspAction xml:id="i-YHNA2XHAGknvyJJCRcaUDS" type="submitted">
          <date when="2022-11-23"/>
          <time when="12:06:09"/>
        </correspAction>
        <correspAction xml:id="i-7DSj5TTfQdEhpLA4peoVeH" type="reviewed">
          <date when="2022-11-23"/>
          <time when="14:40:37"/>
        </correspAction>
        <correspAction xml:id="i-JqRBEbjqYUtPWGshFWNsFp" type="referred">
          <date when="2022-12-01"/>
        </correspAction>
        <correspAction xml:id="i-8ZFLkcwcr7GNyK4N9gT9P" type="assigned">
          <date when="2023-09-28"/>
          <time when="10:58:34"/>
        </correspAction>
        <correspContext corresp="i-8ZFLkcwcr7GNyK4N9gT9P">
          <ref type="assignedTo">Konstitutionsutskottet</ref>
        </correspContext>
        <correspAction xml:id="i-E1RQfyknergK3HVQJSauFK" type="behandlas_i"/>
        <correspContext corresp="i-E1RQfyknergK3HVQJSauFK">
          <ref type="uppgift">2022/23:AU7</ref>
          <ref type="ref_dok_id">HA01AU7</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU7</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9jbsRUJYCkLDwiVHRJs53u" type="behandlas_i"/>
        <correspContext corresp="i-9jbsRUJYCkLDwiVHRJs53u">
          <ref type="uppgift">2022/23:FiU25</ref>
          <ref type="ref_dok_id">HA01FiU25</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UnZWFVYdu1Zqr8tJs7K1Pw" type="behandlas_i"/>
        <correspContext corresp="i-UnZWFVYdu1Zqr8tJs7K1Pw">
          <ref type="uppgift">2022/23:JuU10</ref>
          <ref type="ref_dok_id">HA01JuU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">JuU10</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5YdtdfV2BKAmJPUBjKVDXn" type="behandlas_i"/>
        <correspContext corresp="i-5YdtdfV2BKAmJPUBjKVDXn">
          <ref type="uppgift">2022/23:JuU11</ref>
          <ref type="ref_dok_id">HA01JuU11</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">JuU11</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-E2iTnY5f1ayUgEpB5eLHC6" type="behandlas_i"/>
        <correspContext corresp="i-E2iTnY5f1ayUgEpB5eLHC6">
          <ref type="uppgift">2022/23:JuU14</ref>
          <ref type="ref_dok_id">HA01JuU14</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">JuU14</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Rty86bmr7TuEaMkdNqZG3k" type="behandlas_i"/>
        <correspContext corresp="i-Rty86bmr7TuEaMkdNqZG3k">
          <ref type="uppgift">2022/23:KU18</ref>
          <ref type="ref_dok_id">HA01KU18</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU18</ref>
          <ref type="ref_dok_titel">Riksdagens arbetsformer m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DZHqK8bK3v1ye374ZbR7nf" type="behandlas_i"/>
        <correspContext corresp="i-DZHqK8bK3v1ye374ZbR7nf">
          <ref type="uppgift">2022/23:KU23</ref>
          <ref type="ref_dok_id">HA01KU23</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU23</ref>
          <ref type="ref_dok_titel">Valfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FiYLG2mboak2jE6BSCcTJs" type="behandlas_i"/>
        <correspContext corresp="i-FiYLG2mboak2jE6BSCcTJs">
          <ref type="uppgift">2022/23:KU25</ref>
          <ref type="ref_dok_id">HA01KU25</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU25</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Vm5N2Tu5A68vTESbf48PrC" type="behandlas_i"/>
        <correspContext corresp="i-Vm5N2Tu5A68vTESbf48PrC">
          <ref type="uppgift">2022/23:KU26</ref>
          <ref type="ref_dok_id">HA01KU26</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU26</ref>
          <ref type="ref_dok_titel">Fri- och rättigheter m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DyXzpSBHFj4h9T6zvtjUJQ" type="behandlas_i"/>
        <correspContext corresp="i-DyXzpSBHFj4h9T6zvtjUJQ">
          <ref type="uppgift">2022/23:KU27</ref>
          <ref type="ref_dok_id">HA01KU27</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU27</ref>
          <ref type="ref_dok_titel">Tryck- och yttrandefrihet, massmediefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EqZ2wzsm9WNK4PQhA9xC66" type="behandlas_i"/>
        <correspContext corresp="i-EqZ2wzsm9WNK4PQhA9xC66">
          <ref type="uppgift">2022/23:KU30</ref>
          <ref type="ref_dok_id">HA01KU30</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">KU30</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QBcvnGEpGiaogi8JG9QJ6Y" type="behandlas_i"/>
        <correspContext corresp="i-QBcvnGEpGiaogi8JG9QJ6Y">
          <ref type="uppgift">2022/23:NU12</ref>
          <ref type="ref_dok_id">HA01NU12</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">NU12</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4rShJAyitKfvQR7v3twBXm" type="behandlas_i"/>
        <correspContext corresp="i-4rShJAyitKfvQR7v3twBXm">
          <ref type="uppgift">2022/23:SoU13</ref>
          <ref type="ref_dok_id">HA01SoU13</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SoU13</ref>
          <ref type="ref_dok_titel">Prioriteringar inom hälso- och sjukvården</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HiVzKdvsir592SZhDZVAyn" type="behandlas_i"/>
        <correspContext corresp="i-HiVzKdvsir592SZhDZVAyn">
          <ref type="uppgift">2022/23:SoU20</ref>
          <ref type="ref_dok_id">HA01SoU20</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SoU20</ref>
          <ref type="ref_dok_titel">Folkhälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YLM1Draf7UUTRmLE2GJBAk" type="behandlas_i"/>
        <correspContext corresp="i-YLM1Draf7UUTRmLE2GJBAk">
          <ref type="uppgift">2022/23:UbU10</ref>
          <ref type="ref_dok_id">HA01UbU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UbU10</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XFtZdcy6BzyefGQB4M3DwC" type="behandlas_i"/>
        <correspContext corresp="i-XFtZdcy6BzyefGQB4M3DwC">
          <ref type="uppgift">2022/23:UU10</ref>
          <ref type="ref_dok_id">HA01UU10</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2022</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-AtyZyi5ExzA2hf1FRSLSXB" type="motHeader">
        <div xml:id="i-P2GdB5mCN9gbrdT37pbxXR" type="motTitle">
          Motion till riksdagen 2022/23:1882 av Malin Björk m.fl. (C) En
          starkare liberal demokrati
        </div>
      </div>
      <div xml:id="i-DbgfMwNLKJrRTzYFC9E4BZ" type="motBody">
        <div xml:id="i-JpFGaAn6sDXhdB65PJ9ibb" type="TOC">
          <head xml:id="i-F5B4eKc9XHJuWSNtRBKmun">
            Innehållsförteckning
          </head>
          <list xml:id="i-8gBPa5QRHco6Ss8VfQtjVH">
            <item xml:id="i-28WWQjCnqKXoiabCygFP64" style="indent-level: 1">
              Förslag till riksdagsbeslut
            </item>
            <item xml:id="i-Cv87TurnS1NppHfKms6Yqx" style="indent-level: 1">
              Den liberala demokratin: historiska framsteg och nutida hot
            </item>
            <item xml:id="i-HMhjBZuHTENAXs2p5rVbgo" style="indent-level: 1">
              Individ, stat och demokrati
            </item>
            <item xml:id="i-EgMfmayN5MQdjoGXuD1QrR" style="indent-level: 1">
              Starkare och rättvisare demokratiska institutioner
            </item>
            <item xml:id="i-EJ9JPbC3VhRhQTW3yLQm4s" style="indent-level: 2">
              Demokratins institutioner och hotet inifrån
            </item>
            <item xml:id="i-MMwixYpBTDy7D27eAiBGkC" style="indent-level: 2">
              Demokratins institutioner och hotet utifrån
            </item>
            <item xml:id="i-Ce7npNvmte67ZwZGu6VuMA" style="indent-level: 2">
              Demokratins institutioner: politikens ansvar att förtjäna medborgarnas
              förtroende
            </item>
            <item xml:id="i-RFCbRmrtXwXxDZhiELgYJF" style="indent-level: 1">
              Medborgerliga och politiska rättigheter som gör skillnad i människors
              vardag
            </item>
            <item xml:id="i-C4LaNq8nqgpqbdodwxiw7o" style="indent-level: 2">
              Reformer för att stärka den personliga integriteten
            </item>
            <item xml:id="i-MifmZtTQEVTEXaQ3mpR3bF" style="indent-level: 2">
              Ta vara på mångfaldens möjligheter
            </item>
            <item xml:id="i-HCj3vFVbBdohpqiGtNEwBB" style="indent-level: 2">
              Krafttag mot diskriminering och hatbrott
            </item>
            <item xml:id="i-X9LTFVC2ENUuj6aRb2Qixc" style="indent-level: 2">
              Hedersförtryck: ett hot mot individen och mot demokratin
            </item>
            <item xml:id="i-LGRUAciHL8oWtTNkth7RmF" style="indent-level: 2">
              Religionsfrihet i en sekulär stat och ett mångreligiöst samhälle
            </item>
            <item xml:id="i-3YFAkEXYPX1TzQsp7uHyjh" style="indent-level: 2">
              Hbtqi-rättigheter som utgår från individens förutsättningar och
              behov
            </item>
            <item xml:id="i-D3dqzkbrPKQ8Waq8mMCnHU" style="indent-level: 2">
              Ett samhälle och en demokrati som är tillgängligt för alla
            </item>
            <item xml:id="i-AucSSSKzj5swkG1UvAVgkY" style="indent-level: 2">
              Jämställdhet, trygghet och möjligheter
            </item>
            <item xml:id="i-XwYveLMQ7fnHJh2LPhDAwt" style="indent-level: 1">
              Så stärker vi den liberala demokratin utanför Sveriges gränser
            </item>
            <item xml:id="i-QXFR5CQLZ2Be4Vn2DnjeRM" style="indent-level: 2">
              En demokratisk utrikespolitik
            </item>
            <item xml:id="i-PNp9wg3xjw2KaeSh6mcBBG" style="indent-level: 2">
              Reformer för ett mer demokratiskt EU
            </item>
            <item xml:id="i-PKzcbv5CJ69kufMm9iM5SU" style="indent-level: 1">
              En starkare liberal demokrati är möjlig
            </item>
          </list>
        </div>
        <div xml:id="i-YTGbg1rxLpsX69h6FdyN7x" type="motProposal" subtype="förslag">
          <head xml:id="i-W481Jf2SWAHvYoo4tq6PQc">
            Förslag till riksdagsbeslut
          </head>
          <list xml:id="i-Dz6PbpfoQh6pwuS5jNJwm8">
            <item xml:id="i-FYYQViqNMexnfetQMtAouS" sortKey="Yrkande 1">
              Riksdagen ställer sig bakom det som anförs i motionen om att
              inrätta en spetsutbildning för offentligt ledarskap vid svenska
              universitet och tillkännager detta för regeringen.
            </item>
          </list>
          <list xml:id="i-XFkLrS3M7jJHo6vqXwiJE5">
            <item xml:id="i-L5Kcow3nEtPzRgrBT6ASVj" sortKey="Yrkande 2">
              Riksdagen ställer sig bakom det som anförs i motionen om att
              göra det svårare att ändra grundlagen och tillkännager detta för
              regeringen.
            </item>
          </list>
          <list xml:id="i-7Fs4Zdwn4tf5E6BD9i29pY">
            <item xml:id="i-ANZgazrmURBcCjMjGvCTeW" sortKey="Yrkande 3">
              Riksdagen ställer sig bakom det som anförs i motionen om att
              stärka och skydda domstolarnas oberoende och tillkännager detta
              för regeringen.
            </item>
          </list>
          <list xml:id="i-CrcqxL769P9dL9D3N8Gd3L">
            <item xml:id="i-5uYxkh3vhaUGGkM49HrCyC" sortKey="Yrkande 4">
              Riksdagen ställer sig bakom det som anförs i motionen om att
              en utredning ska se över behovet av att formalisera praxis i riksdagen
              och skydda oppositionens roll i lagstiftning och tillkännager
              detta för riksdagsstyrelsen.
            </item>
          </list>
          <list xml:id="i-ovULH6SBRYX4hq9rPt8XR">
            <item xml:id="i-2DBvnN7mkSG3ZGtD8orUkR" sortKey="Yrkande 5">
              Riksdagen ställer sig bakom det som anförs i motionen om att
              stärka kapaciteten hos de enheter inom polisen som arbetar med
              demokratifrågor, och detta tillkännager riksdagen för regeringen.
            </item>
          </list>
          <list xml:id="i-NFjyQpymC9oWfAorsi5kEe">
            <item xml:id="i-5tvbtpj23sx6ZM8yzqgjCa" sortKey="Yrkande 6">
              Riksdagen ställer sig bakom det som anförs i motionen om att
              ge Brottsförebyggande rådet ett tydligare uppdrag att utbilda
              och stötta medierna i att hantera och anmäla hot och trakasserier
              och tillkännager detta för regeringen.
            </item>
          </list>
          <list xml:id="i-BUkQL3fwgoAzmgNA3thvxB">
            <item xml:id="i-UnpdUPVMwRzyU4t2tBqJda" sortKey="Yrkande 7">
              Riksdagen ställer sig bakom det som anförs i motionen om att
              förbättra brottsofferjourernas kapacitet att stötta utsatta journalister
              och tillkännager detta för regeringen.
            </item>
          </list>
          <list xml:id="i-i9rkDRFA6ZjavmHtbWsE4">
            <item xml:id="i-9qraWFhkQt7DBiw7PirusP" sortKey="Yrkande 8">
              Riksdagen ställer sig bakom det som anförs i motionen om offentligt
              stöd för mindre medieföretags investeringar i säkerhetsåtgärder
              och tillkännager detta för regeringen.
            </item>
          </list>
          <list xml:id="i-SyXw3aD24YC9gauvmHvcjm">
            <item xml:id="i-NdXXWW7b1snrw3zNfDenW6" sortKey="Yrkande 9">
              Riksdagen ställer sig bakom det som anförs i motionen om att
              stötta lärosäten för högre utbildning som väljer att övergå till
              en stiftelseform, och detta tillkännager riksdagen för regeringen.
            </item>
          </list>
          <list xml:id="i-RH7CLzz18X2HBf5F9UuLqf">
            <item xml:id="i-9iMhP5XeuvEPAL8SF647Vi" sortKey="Yrkande 10">
              Riksdagen ställer sig bakom det som anförs i motionen om att
              minska politikens makt över och inom universitets och högskolors
              styrelser och tillkännager detta för regeringen.
            </item>
          </list>
          <list xml:id="i-Vfj5KNtYM5dagnVHrgNrSg">
            <item xml:id="i-3iyn6hBiBkzvJXFxgrZEKD" sortKey="Yrkande 11">
              Riksdagen ställer sig bakom det som anförs i motionen om att
              stärka anställningstryggheten för lärare och forskare vid lärosäten
              för högre utbildning och tillkännager detta för regeringen.
            </item>
          </list>
          <list xml:id="i-Nqd1QbLFNRXrBLEyP9z8iM">
            <item xml:id="i-EvhQkcToJ5nVPG7E25tVPp" sortKey="Yrkande 12">
              Riksdagen ställer sig bakom det som anförs i motionen om att
              tillsätta en utredning i syfte att stärka de politiska partiernas
              motståndskraft mot yttre hot och tillkännager detta för regeringen.
            </item>
          </list>
          <list xml:id="i-XhaYKSM2EwNkUhgTYTYAeP">
            <item xml:id="i-F98KZVksYYvSaS5A4fKqqN" sortKey="Yrkande 13">
              Riksdagen ställer sig bakom det som anförs i motionen om att
              stärka förbudet mot partifinansiering från utländska källor och
              tillkännager detta för regeringen.
            </item>
          </list>
          <list xml:id="i-CpVSQ5sGJubBwAUHBet6W9">
            <item xml:id="i-Y6Jh7bKiW549kN6RqkcJ7y" sortKey="Yrkande 14">
              Riksdagen ställer sig bakom det som anförs i motionen om en antikorruptionsmyndighet
              och tillkännager detta för regeringen.
            </item>
          </list>
          <list xml:id="i-BTfuisHJjSNmCF6YjVSQ5W">
            <item xml:id="i-H431XyCJFE8RHANR98vg2Z" sortKey="Yrkande 15">
              Riksdagen ställer sig bakom det som anförs i motionen om att
              ställa högre krav på de antikorruptionsstrategier som vägleder
              myndigheternas arbete och på påföljder för överträdelser och tillkännager
              detta för regeringen.
            </item>
          </list>
          <list xml:id="i-6JPKVowsUTH6Pxjqgdrf38">
            <item xml:id="i-SbMgMhbEk17vihUQDwqpJ5" sortKey="Yrkande 16">
              Riksdagen ställer sig bakom det som anförs i motionen om att
              skärpa lagen om insyn i finansiering av partier, med ett mer effektivt
              förbud mot anonyma donationer samt krav på politiska partier att
              redovisa fler uppgifter om sina finanser och att skyndsamt efter
              val redovisa intäkter och utgifter kopplade till valkampanjer,
              och detta tillkännager riksdagen för regeringen.
            </item>
          </list>
          <list xml:id="i-An6Q5BT3eb6hzqgzXoAKvd">
            <item xml:id="i-9tdrUbXsLWCcVYNnRNFfm3" sortKey="Yrkande 17">
              Riksdagen ställer sig bakom det som anförs i motionen om att
              skapa ett lobbyregister och tillkännager detta för regeringen.
            </item>
          </list>
          <list xml:id="i-Hzg71L6rCwPWUmDM1wiZy">
            <item xml:id="i-9AusiVMsep9PiUaUa69iwk" sortKey="Yrkande 18">
              Riksdagen ställer sig bakom det som anförs i motionen om att
              i nästa grundlagsutredning se över den svenska förvaltningsmodellen
              i syfte att stärka medborgarnas möjligheter att utkräva ansvar
              av ministrar och tillkännager detta för regeringen.
            </item>
          </list>
          <list xml:id="i-Y1UfjVvK1WDuBrhT9WD8Qz">
            <item xml:id="i-QCCymbbXCTARsZMkHVuA2N" sortKey="Yrkande 19">
              Riksdagen ställer sig bakom det som anförs i motionen om att
              tillsätta en utredning med uppdrag att stärka medborgarnas kontroll
              över hur det offentliga använder deras personliga data och tillkännager
              detta för regeringen.
            </item>
          </list>
          <list xml:id="i-CxLEmZMZtQZt96p2wj1GNF">
            <item xml:id="i-J7cA4oqx8fKYak2AQGtwXM" sortKey="Yrkande 20">
              Riksdagen ställer sig bakom det som anförs i motionen om att
              reformera Diskrimineringsombudsmannens uppdrag i syfte att mer
              aktivt upptäcka och agera mot diskriminering och tillkännager
              detta för regeringen.
            </item>
          </list>
          <list xml:id="i-2g6uGTQUSLHb468HewyPJt">
            <item xml:id="i-Wv5FMPNWbVKLQsi6yE5j9C" sortKey="Yrkande 21">
              Riksdagen ställer sig bakom det som anförs i motionen om en diskrimineringsnämnd
              och tillkännager detta för regeringen.
            </item>
          </list>
          <list xml:id="i-Scao7abcjLv1GKfT3hcm7">
            <item xml:id="i-MTbQykVqt7jHftbV352Ywy" sortKey="Yrkande 22">
              Riksdagen ställer sig bakom det som anförs i motionen om att
              statliga myndigheter ska testa s.k. anonym eller blind rekrytering
              och, om det visar sig framgångsrikt, införa detta vid myndigheter
              där det är lämpligt och tillkännager detta för regeringen.
            </item>
          </list>
          <list xml:id="i-47Xii5rhqNcfdPCP3dKksb">
            <item xml:id="i-P7vyfP9RoJvRxknKjdBr3W" sortKey="Yrkande 23">
              Riksdagen ställer sig bakom det som anförs i motionen om att
              stärka kapaciteten hos civilsamhällesorganisationer som stöttar
              hatbrottsoffer, och detta tillkännager riksdagen för regeringen.
            </item>
          </list>
          <list xml:id="i-3j1SUuTCQzKd953i2x9rgy">
            <item xml:id="i-RZRiEqUZvRV2D4ZgaxLsHL" sortKey="Yrkande 24">
              Riksdagen ställer sig bakom det som anförs i motionen om att
              lägga till kön och funktionsnedsättning som hatbrottsgrunder i
              lagstiftningen och tillkännager detta för regeringen.
            </item>
          </list>
          <list xml:id="i-5yWfk3KAqf9TZsq4qUhS79">
            <item xml:id="i-mrHpgAqrhv5pD1newYXLT" sortKey="Yrkande 25">
              Riksdagen ställer sig bakom det som anförs i motionen om att
              genomföra en nationell kunskapshöjning hos rättsväsendet, skolan,
              regioner, kommuner och myndigheter om effektiva sätt att förebygga,
              upptäcka och motverka hedersförtryck och tillkännager detta för
              regeringen.
            </item>
          </list>
          <list xml:id="i-3BiC15rPddZ2n989c8Dk3Q">
            <item xml:id="i-Ekd1sqnjJpJFQK1erw7dNu" sortKey="Yrkande 26">
              Riksdagen ställer sig bakom det som anförs i motionen om att
              relevanta myndigheter ska ta fram nationell statistik över hur
              utbrett hedersvåld och hedersförtryck är och tillkännager detta
              för regeringen.
            </item>
          </list>
          <list xml:id="i-X9mnAURGNBTFJQzv2yepq4">
            <item xml:id="i-Vf9CsKSjggKV4oSKZoam5u" sortKey="Yrkande 27">
              Riksdagen ställer sig bakom det som anförs i motionen om att
              inrätta en praktisk interreligiös utbildning för religiösa ledare
              vid en eller flera svenska högskolor och tillkännager detta för
              regeringen.
            </item>
          </list>
          <list xml:id="i-HRjTHDYATHMhRuGmr6Upb4">
            <item xml:id="i-6zbUtfjQr84nkSmvKURje1" sortKey="Yrkande 28">
              Riksdagen ställer sig bakom det som anförs i motionen om att
              reformera stödet till trossamfunds säkerhetsåtgärder i syfte att
              möjliggöra långsiktiga och löpande investeringar och tillkännager
              detta för regeringen.
            </item>
          </list>
          <list xml:id="i-VFGH9VG3CCRvThLdmmCtkW">
            <item xml:id="i-WNZfnfk17NREQdZH7p5CuE" sortKey="Yrkande 29">
              Riksdagen ställer sig bakom det som anförs i motionen om att
              uppdatera lagstiftningen kring könstillhörighet för att säkerställa
              lika rättigheter och möjligheter för icke-binära och tillkännager
              detta för regeringen.
            </item>
          </list>
          <list xml:id="i-2LYG9DXKZhjDDZ1Yg73xfT">
            <item xml:id="i-FLtCyv8hvfefQLkyZLTPoF" sortKey="Yrkande 30">
              Riksdagen ställer sig bakom det som anförs i motionen om att
              förbättra hivpositivas livsvillkor genom bättre tillgänglighet
              till profylax, behandling och vård samt kunskapshöjande insatser
              till allmänheten och tillkännager detta för regeringen.
            </item>
          </list>
          <list xml:id="i-FGcazRkQkD282yVNePALrT">
            <item xml:id="i-6YwcrhhcwYAkty8dmsbHpp" sortKey="Yrkande 31">
              Riksdagen ställer sig bakom det som anförs i motionen om att
              Valmyndigheten och andra berörda myndigheter ska säkerställa tillgängligheten
              i vallokaler och genomföra insatser för att säkerställa valhemligheten
              för personer med funktionsnedsättning och tillkännager detta för
              regeringen.
            </item>
          </list>
          <list xml:id="i-JYDz8zPSXrtfp6Qs5L9pMK">
            <item xml:id="i-Wst4v6Cg1ByEDY8VomcqBC" sortKey="Yrkande 32">
              Riksdagen ställer sig bakom det som anförs i motionen om att
              myndigheter i samband med allmänna val ska erbjuda mer och bättre
              information på lättläst svenska och för personer med nedsatt syn
              och hörsel och tillkännager detta för regeringen.
            </item>
          </list>
          <list xml:id="i-CsdpeBsyD2C6r3eggYjsc">
            <item xml:id="i-QBvFTpjFhJ1PJHuhuvFPnY" sortKey="Yrkande 33">
              Riksdagen ställer sig bakom det som anförs i motionen om att
              grundlagsskydda aborträtten och tillkännager detta för regeringen.
            </item>
          </list>
          <list xml:id="i-JbTyAG2Ev2u52f5kwiR4D3">
            <item xml:id="i-64ptvMo1qB2Aoi5guWR7tY" sortKey="Yrkande 34">
              Riksdagen ställer sig bakom det som anförs i motionen om att
              lokaler där demokratin utövas ska vara fullt tillgängliga och
              tillkännager detta för regeringen.
            </item>
          </list>
          <list xml:id="i-4Msyqt3or9BndUoaUFY1nX">
            <item xml:id="i-LE4eRF5M8SdhcPE5cXzJug" sortKey="Yrkande 35">
              Riksdagen ställer sig bakom det som anförs i motionen om att
              förtroendevalda som utsätts för hot, hat och trakasserier ska
              få bättre stöd och tillkännager detta för regeringen.
            </item>
          </list>
          <list xml:id="i-W4FNgpFo7dSCYbzPCU2gJF">
            <item xml:id="i-5dq49ZUWUBUhRUfP52AT1G" sortKey="Yrkande 36">
              Riksdagen ställer sig bakom det som anförs i motionen om en översyn
              av förtroendevaldas villkor, med rekommendationer som underlättar
              för fler att kombinera förtroendeuppdrag med arbete, familj och
              barn, och tillkännager detta för riksdagsstyrelsen.
            </item>
          </list>
          <list xml:id="i-XNLz6bmUdRoUDQa1Xc786r">
            <item xml:id="i-B9rVZgwKz4hSb7N712ekae" sortKey="Yrkande 37">
              Riksdagen ställer sig bakom det som anförs i motionen om att
              ställa striktare krav på miljöhänsyn och mänskliga rättigheter
              i frihandelsavtal och tillkännager detta för regeringen.
            </item>
          </list>
          <list xml:id="i-9zpiEp7fVvXgEoEhkvpRGM">
            <item xml:id="i-74vtGb4YTzX9mZJuzx1UTY" sortKey="Yrkande 38">
              Riksdagen ställer sig bakom det som anförs i motionen om att
              införa ett striktare EU-regelverk gällande företags ansvar för
              att upprätthålla mänskliga rättigheter och miljö- och klimathänsyn
              vid verksamhet utanför unionen och tillkännager detta för regeringen.
            </item>
          </list>
          <list xml:id="i-Mwp24PXtYzMu8CwweqjP5h">
            <item xml:id="i-PWHpo6Dn7mrrMifTNzxRET" sortKey="Yrkande 39">
              Riksdagen ställer sig bakom det som anförs i motionen om att
              ge polis och åklagare ett tydligare uppdrag, och vid behov ökade
              resurser, att enligt principen om universell jurisdiktion utreda
              och driva fall där krigsbrott, brott mot mänskliga rättigheter
              och brott mot mänskligheten begåtts utanför Sveriges gränser och
              tillkännager detta för regeringen.
            </item>
          </list>
          <list xml:id="i-3JBdcqqfmHQWArWj5RwqcV">
            <item xml:id="i-Lxb1DZyj2BrJVqTfzq1fuN" sortKey="Yrkande 40">
              Riksdagen ställer sig bakom det som anförs i motionen om att
              tillsätta en utredning som ser över om lagstiftningen kring universell
              jurisdiktion är ändamålsenlig för att driva fler fall och tillkännager
              detta för regeringen.
            </item>
          </list>
          <list xml:id="i-4ZxFJcouUomxAsAUyAnz6i">
            <item xml:id="i-Dno4cNbsBDoELMTwnDwGQc" sortKey="Yrkande 41">
              Riksdagen ställer sig bakom det som anförs i motionen om att
              strypa medel till och begränsa beslutsrätten för medlemsstater
              i EU som allvarligt och upprepat inte respekterar sina åtaganden
              för demokrati och mänskliga rättigheter och som inte sätter stopp
              för offentlig korruption, och detta tillkännager riksdagen för
              regeringen.
            </item>
          </list>
          <list xml:id="i-5Skt9WZYL3t4tiSRuwEoLy">
            <item xml:id="i-9BpVziiaY3YTewr7UCJWPD" sortKey="Yrkande 42">
              Riksdagen ställer sig bakom det som anförs i motionen om att,
              som en sista utväg, utesluta medlemsstater ur EU som allvarligt
              och upprepat inte respekterar sina åtaganden för demokrati och
              mänskliga rättigheter och som inte sätter stopp för offentlig
              korruption, och detta tillkännager riksdagen för regeringen.
            </item>
          </list>
        </div>
        <div xml:id="i-GLs5ER28uFPTNKH66QWNBk" type="motContent">
          <head xml:id="i-SSYTqm8GrkeCGCZTG3aZi4" type="h1">
            Den liberala demokratin: historiska framsteg och nutida hot
          </head>
          <p xml:id="i-rkyyKuom5AnNsWwRMoGW2">
            Den liberala demokratin är en av mänsklighetens bästa uppfinningar,
            kanske den främsta. Inget annat styrelseskick levererar samma
            rättvisa, frihet och nytta, från den enskilda människans möjlighet
            att forma sitt eget liv till samhällets förmåga att gemensamt
            fatta goda beslut.
          </p>
          <p xml:id="i-BiJKaHuKao3oJdRVxrbBG3">
            Den liberala demokratin består i sin mest förenklade form av
            två lika viktiga delar. Den första delen utgår från principen
            om folkstyre: Genom fria och rättvisa val beslutar väljarna hur
            landet ska styras. All offentlig makt utgår med andra ord från
            folket. Den andra delen utgår från principen att individen har
            rättigheter som majoriteten inte får inskränka, som går under
            samlingsnamnet medborgerliga (även kallade civila) och politiska
            rättigheter. Det handlar bland annat om rätten att tro, tycka
            och säga vad man vill, rätten att kritisera makten och rätten
            till en rättvis prövning i domstol. Medborgerliga och politiska
            rättigheter skyddar individen mot statligt förtryck och begränsar
            majorite­tens makt över individen.
          </p>
          <p xml:id="i-Cvt7HK4i3K317oCs2iEhhj">
            I Sverige omfattas alla svenska medborgare av de medborgerliga
            och politiska rättigheterna. Den som är boende i Sverige men inte
            svensk medborgare åtnjuter vissa av dessa rättigheter, såsom rätten
            att tro, tycka och säga vad man vill, men saknar andra rättigheter,
            såsom rätten att rösta i riksdagsval.
          </p>
          <p xml:id="i-KvHDgdQ8TZZugptd3MNae6">
            Sedan idéer om den liberala demokratin växte fram under upplysningstiden,
            och särskilt sedan de började omsättas i praktiken på bred front
            under 1900-talet, har de lett till stora framsteg runtom i världen.
            I liberala demokratier har miljarder människor vunnit sin rösträtt,
            oavsett kön, etnicitet eller ekonomi. I många länder har kvinnorätts­rörelser
            stärkt kvinnors makt över sina liv och sina kroppar, och medborgarrättsrörelser
            har stärkt minoriteters rättigheter. Där en fri press har frodats
            har en tidigare tystad allmänhet fått ökat inflytande över samhällsutvecklingen
            och bättre möjligheter att hålla makthavare ansvariga. Varken
            i Sverige eller i omvärlden bör äganderättens betydelse för ett
            fritt, rättssäkert och välmående samhälle underskattas. Det vi
            äger, vårdar vi.
          </p>
          <p xml:id="i-HWefNYuiZuyyGTxPefX11x">
            Den liberala världsordning som växte fram efter andra världskriget
            har dessutom bidragit till globalt välstånd och stabilitet. Frihandel
            och andra former av internationellt samarbete har lyft miljarder
            människor ur fattigdom, och innovationer som vore osanno­lika
            utan handel och samarbete har avsevärt förbättrat folks livsvillkor.
            Internationella institutioner som FN har bidragit till fattigdomsbekämpning,
            konfliktlösning och stabilitet. Nato var och är en viktig källa
            till transatlantisk säkerhet och samarbete. EU har bidragit till
            freden på en länge krigshärjad kontinent och stärkt medborgerliga
            fri- och rättigheter, samtidigt som den fria rörligheten av människor,
            varor och tjänster har fört dess medlemsstater, invånare och ekonomier
            närmare varandra.
          </p>
          <p xml:id="i-WsWyTXJGSdE4aux36hHMB5">
            Framstegen här hemma sedan 1900-talets början har inte varit
            mindre anmärknings­värda. Sedan det första riksdagsvalet med allmän
            och lika rösträtt genomfördes för nästan exakt 100 år sedan har
            Sverige utvecklats till ett av världens rikaste och bästa länder
            att leva i, med låg korruption, god jämställdhet och starka medborgerliga
            och politiska rättigheter. Vår innovationsförmåga är i världsklass
            och vår välfärd likaså.
          </p>
          <p xml:id="i-BbCQRyGB8QtuDUF8R2V6AK">
            Men den liberala demokratin är hotad runtom i världen. Antalet
            fullvärdiga demo­kratier minskar, och 2020 var enligt en studie
            det sämsta året för demokrati sedan 2006. Även i tidigare starka
            liberala demokratier undergräver regimer den fria pressen, rätts­säkerheten
            och andra grundläggande rättigheter. Kvinnors och minoriteters
            rättigheter hotas och inskränks.
          </p>
          <p xml:id="i-XGzdBt9WKexPz5tPX7yHQp">
            Auktoritära stater som Kina och Ryssland flyttar fram sina positioner.
            Rysslands hänsynslösa och folkrättsvidriga krig mot Ukraina är
            det mest allvarliga exemplet på det hot auktoritära ledare och
            system utgör mot den fria världen. Utöver militärmakt använder
            de sig även av ekonomiska påtryckningar, immaterialrättsbrott,
            cyberattacker, spionage och liknande.
          </p>
          <p xml:id="i-PkUYgqQCdkNPhekwKruo9m">
            De demokratiska länderna har blivit alltmer splittrade de senaste
            åren. Till följd av bland annat brexit och Donald Trumps presidentskap
            har den demokratiska världens enighet och samarbetsförmåga försvagats.
            Välorganiserade och välfinansierade höger­populister har vunnit
            makten i flera länder och ökat sitt inflytande i andra. Allt detta
            har påverkat vår gemensamma säkerhet, våra handelsrelationer och
            vår förmåga att lösa globala problem.
          </p>
          <p xml:id="i-KSbEPwAFth7F8f652AUwc1">
            Den liberala demokratin runtom i världen är dessutom pressad
            av externa faktorer. Om vi inte hindrar klimatförändringarna har
            vi en stor kris framför oss, vars effekter vi märker av redan
            idag. Skenande inflation och en energikris i Europa pressar hushållen,
            inte minst de som redan tidigare hade svårt att få ekonomin att
            gå ihop. Och vi lever fortfarande med coronapandemins effekter;
            den har orsakat omätbart lidande för de som blivit sjuka och för
            deras närstående, och detsamma gäller för de som förlorat sin
            inkomst till följd av den ekonomiska krisen i pandemins kölvatten.
            Pandemin har också medfört friktion mellan länder, och alltför
            många ledare har utnyttjat den för att stärka sin egen makt på
            medborgerliga och politiska rättigheters bekostnad.
          </p>
          <p xml:id="i-UYkiVJPtmYAaSihjXQ3S4T">
            Trots att Sveriges liberala demokrati på många sätt är stark
            och välmående står även vi inför utmaningar. Den politiska debatten
            har blivit råare och färre engagerar sig i politiska partier.
            Minoritetsgrupper möter rasism, homofobi och andra typer av hatbrott.
            Förtroendevalda och journalister utsätts för hot och trakasserier,
            och våldsbejakande extremism är ett allvarligt hot. Samtidigt
            upplever många medborgare att staten brister i sina kärnuppdrag:
            att skapa trygghet, säkerhet och en god välfärd. Det riskerar
            i sin tur att underminera tilltron till offentliga institutioner
            och medmänniskor. Allt detta eldas på av illiberala krafter som
            försöker splittra svenskarna för sin egen vinning.
          </p>
          <p xml:id="i-zazXpXJQbo6nobebX1MVY">
            Människans inneboende strävan efter frihet och rättvisa innebär
            att den liberala demokratin alltid kommer att ha förkämpar. Men
            vi får aldrig ta demokratin för given eller underskatta dess motståndare;
            den är ett gemensamt projekt som vi bygger tillsammans, varje
            dag, varje generation.
          </p>
          <head xml:id="i-GQ92tiYyzijdKnxiJW7x8d" type="h1">
            Individ, stat och demokrati
          </head>
          <p xml:id="i-8p3yDZHjPAWCeqpsXDuces">
            Utöver vårt engagemang för den liberala demokratins grundläggande
            principer har vi i Centerpartiet våra egna övertygelser om hur
            man bygger ett bättre samhälle. Vi vill bygga ett liberalt samhälle
            som är socialt, grönt och decentraliserat och som värderar gemenskaper.
            En förutsättning för det är ett starkt samhällskontrakt.
          </p>
          <p xml:id="i-MZi7dRNsRrF97FRDLxdqW9">
            Idén om samhällskontraktet bygger på att medborgarna och staten
            har rättigheter och skyldigheter gentemot varandra. Medborgarna
            förväntas följa lagen och bidra till det gemensamma, och staten
            ska i gengäld skapa trygghet inom landet, försvara landet från
            yttre hot, erbjuda en god välfärd och skydda medborgarnas rättigheter
            och friheter.
          </p>
          <p xml:id="i-PMDR149XQphSdPLkrgqjjt">
            Många i Sverige upplever idag med fog att staten inte till fullo
            lever upp till sin del av samhällskontraktet. Det är i förlängningen
            ett demokratiproblem, särskilt i ett land med ett av världens
            högsta skattetryck och en lång historia av onödig detaljstyrning.
            Svenska medborgare ska kunna lita på att det offentliga finns
            där när de behöver det.
          </p>
          <p xml:id="i-LUqE3putho2z2hyw4Q6Wy4">
            Statens första uppgift är att skydda invånarna mot våld och andra
            hot mot deras säkerhet, liv och hälsa. Om staten misslyckas med
            den uppgiften kan den inte garantera övriga rättigheter och friheter.
            Det handlar om att försvara landet mot yttre hot och om att skapa
            trygghet för invånarna i deras vardag, oavsett vem de är eller
            var i landet de bor.
          </p>
          <p xml:id="i-UZ6JNh66BedBctnZUxnAbH">
            Offentliganställda gör ovärderliga insatser för vår gemensamma
            trygghet och välfärd, från polisen på våra gator till undersköterskan
            som tar hand om våra äldre. För att de ska lyckas med sitt arbete
            krävs duktiga ledare som stöttar sina medarbetare och ser till
            att skattebetalarnas pengar förvaltas på bästa sätt. Trots att
            det finns många kompetenta chefer på myndigheter, kommuner och
            andra offentliga organisationer har de svårt att konkurrera med
            näringslivet när det gäller att vara en attraktiv arbetsgivare.
            Det beror till viss del på att näringslivet kan erbjuda högre
            löner men är också en fråga om status.
          </p>
          <p xml:id="i-3bpYtQVLPmJ33L9tcqLqmH">
            Centerpartiet vill höja statusen på karriärer i offentlighetens
            tjänst, utbilda ännu skickligare chefer och locka fler från en
            blandning av bakgrunder och erfarenheter att söka sig till offentligt
            ledarskap. För att åstadkomma det vill vi inrätta en spets­utbild­ning
            i offentligt ledarskap på masternivå vid universitet runtom i
            landet, liknande den som bedrivs vid College of Europe i samarbete
            med Europeiska kommissionen.
          </p>
          <p xml:id="i-AE9qsyLc1eJuVQgp3a7kt1">
            Utbildningen bör ske i nära samarbete med offentliga organisationer
            och omfatta såväl de viktigaste akademiska ämnena kopplade till
            offentlig förvaltning som praktisk utbildning inom ledarskap och
            offentligt arbete, samt omfattande praktik vid svenska och europeiska
            institutioner. För att höja statusen på utbildningen ytterligare
            och locka sökande från olika bakgrunder bör arbetslivserfarenhet
            vägas in i antagningsprocessen och ett stipendium delas ut under
            studietiden.
          </p>
          <p xml:id="i-9djUuWojyV1GtqS4iK2XUY">
            Med rättigheter följer också skyldigheter. Alla som bor i Sverige
            har en skyldighet att följa våra lagar, behandla sina medmänniskor
            med respekt och bidra till det gemen­samma efter sina förutsättningar.
            Det gäller oavsett vem man är eller varifrån man kommer.
          </p>
          <p xml:id="i-865tyNJaMvQP3fwHdG7jzZ">
            Den som kan arbeta ska göra det istället för att leva på bidrag,
            skatte- och välfärds­fusk ska motverkas och vi bör alla ställa
            upp när vårt gemensamma samhälle behöver oss, exempelvis genom
            att ta vårt ansvar i en kris. Staten varken kan eller bör lösa
            alla problem vi människor ställs inför. Vi måste ta ansvar för
            våra egna liv så gott vi kan. Det ska löna sig att arbeta och
            fler ska ha möjlighet att lyfta sig ur bidragsberoende och göra
            klassresor.
          </p>
          <head xml:id="i-LnZ8R5tUpEBKAmBsxgxhVk" type="h1">
            Starkare och rättvisare demokratiska institutioner
          </head>
          <head xml:id="i-YDYZEREi2b7kyUgfo9Jred" type="h2">
            Demokratins institutioner och hotet inifrån
          </head>
          <p xml:id="i-FUT3XvRxyRgenFbXENu7p2">
            I flera länder, inklusive i tidigare stabila liberala demokratier,
            har auktoritära krafter de senaste åren försvagat och i vissa
            fall avvecklat demokratiska och rättsstatliga institutioner. Det
            har i de flesta fall inte skett genom militärkupp eller revolution.
            I bland annat Ungern och Polen har istället politiska partier
            vunnit makten via legitima val för att sedan montera ned den liberala
            demokratin inifrån. Man har avvecklat domstolarnas oberoende,
            begränsat oppositionens inflytande, inskränkt press- och yttrandefriheten
            och stöpt om public service till regeringspartiets förlängda propaganda­arm.
            Det har lyckats i Ungern och Polen, det har försökts i USA och
            det kan hända här i Sverige.
          </p>
          <p xml:id="i-EBRHhErKrEDRis5DX5uJKC">
            Sveriges liberala demokrati står stark men våra demokratiska
            och rättsstatliga institutioner, och därmed de rättigheter de
            skyddar, är sårbara mot illiberala och aukto­ritära krafter. Det
            gäller såväl på statlig som på regional och lokal nivå. Centerpartiet
            föreslår därför en rad reformer för att göra Sveriges institutioner
            mer motståndskraftiga mot otillbörlig politisk påverkan.
          </p>
          <p xml:id="i-3p2zd4inYktq3x77mYBpgy">
            I relation till många andra liberala demokratier, inklusive våra
            grannländer, är det jämförelsevis lätt att ändra den svenska grundlagen.
            Den är det viktigaste juridiska skyddet för våra medborgerliga
            och politiska rättigheter. Därför vill Centerpartiet göra det
            svårare att ändra grundlagen genom att införa krav på kvalificerad
            majoritet vid riksdagsbeslut om grundlagsändring, införa ett krav
            på att ett specifikt antal riksdags­ledamöter deltar i omröstningen
            (en så kallad kvorumregel) och genom att det val till riksdagen
            som ska hållas mellan två riksdagsbeslut om grundlagsändring måste
            vara ett ordinarie val.
          </p>
          <p xml:id="i-QYrtNbWwED4rt7LHrpkY9Z">
            Domstolarnas självständighet är också avgörande för den liberala
            demokratins mot­ståndskraft. Trots att regeringsformen skyddar
            ordinarie domare från att bli avskedade utan synnerligen starka
            skäl är det svenska systemet sårbart. I andra europeiska länder
            har regeringen de facto avskedat domare genom att bland annat
            sänka pensionsåldern och begränsat antalet domare vid högsta domstolen,
            och tillsatt domare enligt regeringens intressen. Centerpartiet
            föreslår därför att ytterligare bestämmelser om domarna i de högsta
            domstolarna (justitieråden) ska regleras i grundlagen. Det rör
            sig om hur de ska tillsättas, hur många de ska vara, deras pensionsålder
            med mera. Vi vill reformera Domstolsverkets organisation, styrning
            och roll i syfte att stärka dess oberoende. Vi vill dessutom sedan
            tidigare inrätta en författningsdomstol, en oberoende domstol
            med uppgift att kontrollera om lagar strider mot grundlagen och
            som har befogenhet att förklara dem ogiltiga.
          </p>
          <p xml:id="i-FSj7Rf8QXh8TgwNX1sSH7i">
            En stor del av det politiska arbetet i Sverige sker genom praxis.
            I riksdagen, region­fullmäktige och kommunfullmäktige delar partierna
            upp ordförandeposter och andra former av inflytande sinsemellan
            enligt oskrivna regler, och oftast med respekt för politiska motståndare.
            Det är på många sätt beundransvärt och ger en värdefull flexi­bilitet
            till våra demokratiska institutioner.
          </p>
          <p xml:id="i-AzYa1S1W8e9yL6SFXwfNf">
            Men det finns risker med att förlita sig för mycket på praxis.
            I vissa länder har polarisering mellan politiska partier lett
            till att praxis brutit samman, och i andra länder har det styrande
            partiet utnyttjat avsaknaden av lagstiftning kring maktdelning
            för att tysta oppositionen. Centerpartiet vill att en parlamentarisk
            kommitté ser över hur beslut fattas i riksdagen, i syfte att formalisera
            praxis och skydda bland annat oppositionens ställning i lagstiftning.
            Vi vill dessutom att en liknande utredning, i nära samråd med
            regioner och kommuner, undersöker om samma behov finns på regional
            och lokal nivå.
          </p>
          <p xml:id="i-QJ71kTKUKxGXXgfaXdYKn5">
            Media kallas med goda skäl för den tredje statsmakten. Den utgör
            en av våra viktigaste samhällsinstitutioner eftersom en stark
            liberal demokrati kräver en stark media som granskar makten, informerar
            medborgarna och belyser samhällsproblem. Det är en viktig anledning
            till att vi vill göra det svårare att ändra grundlagens skydd
            för pressfriheten och andra rättigheter.
          </p>
          <p xml:id="i-3voD6FBQnun4u7MyhVY79Z">
            För att den tredje statsmakten ska lyckas med sitt uppdrag fullt
            ut krävs att medier är verksamma från Kiruna i norr till Trelleborg
            i söder, från den lilla kommunen till riksdagen och Rosenbad.
            Centerpartiet ser allvarligt på de vita fläckar av bevakning som
            uppstått till följd av nedläggningar och nedskärningar inom lokalmedia
            på mindre orter. Vi kommer även fortsättningsvis att bedriva en
            mediepolitik som möjliggör livskraftig journalistik i hela landet.
          </p>
          <p xml:id="i-C2uF1oGxDJEntFyKtq51hh">
            Centerpartiet värderar public services viktiga uppdrag att granska
            makten. Vi vet också att public services kapacitet och opartiskhet
            i många fall varit bland de första offren när auktoritära och
            illiberala ledare tar makten. Public services oberoende bör därför
            skyddas.
          </p>
          <p xml:id="i-F3UfT4yFcuLinK28oo5DHx">
            I samband med bland annat internets framväxt och att politiker
            attackerat media har hot, hat och trakasserier mot journalister
            ökat i omfång och grovhet. Det är ett allvarligt hot mot den liberala
            demokratin. Kvinnor och minoriteter är särskilt utsatta, vilket
            riskerar att begränsa vilka röster som hörs i samhällsdebatten.
            Även detta är ett demokrati­problem.
          </p>
          <p xml:id="i-QafEPtRPevschDkAUh8dGg">
            Centerpartiet vill stärka kapaciteten hos de enheter inom polisen
            som arbetar med demokratifrågor och ge Brottsförebyggande rådet
            ett tydligare uppdrag att utbilda och stötta arbetsgivare, fackföreningar
            och personer som arbetar inom media i hur de bör hantera och anmäla
            hot och trakasserier. Vi vill dessutom att brottsofferjourerna
            får ökat stöd för sitt viktiga arbete med att stötta utsatta journalister.
          </p>
          <p xml:id="i-BiKv5WByTcLRRjNTpht7oh">
            Vi vill dessutom införa ett offentligt stöd, likt det som finns
            för trossamfund, som nyhetsredaktioner och andra inom media kan
            använda för att investera i säkerhets­åtgärder – från investeringar
            i fysisk säkerhet till säkerhetsutbildningar och it-säkerhet.
            Det är inte minst viktigt för små företag som saknar de stora
            mediehusens resurser och kunskap.
          </p>
          <p xml:id="i-MMLVSzrLaDiQGwxgP1Xvas">
            Även den akademiska friheten och yttrandefriheten måste bevaras.
            Utan oberoende forskning och utbildning har vi svårare att identifiera,
            förstå och lösa samhällsproblem. Utan dem begränsar vi kommande
            generationers strävan efter kunskap. Den akademiska friheten är
            överlag god i Sverige men står likväl inför utmaningar. Akademins
            oberoende har i flera länder varit bland de första offren när
            auktoritära och illiberala regimer tagit makten. Främmande makt
            har bedrivit desinformationskampanjer mot och försökt tysta svenska
            forskare. Och lärares och gästtalares möjligheter att delta vid
            evenemang och annan akademisk verksamhet har inskränkts efter
            kritik mot deras åsikter. En fri debatt med högt i tak är en grundläggande
            förutsättning för den akademiska friheten, även i de fall åsikter
            är obekväma eller impopulära.
          </p>
          <p xml:id="i-DpmCeswihH9oKjiTtKi9rM">
            Centerpartiet motsätter sig obefogad detaljstyrning av högskolor
            och universitet, och vill stärka oberoendet hos såväl lärosätena
            som de forskare och lärare som är verksamma där. För att åstadkomma
            det vill vi att staten ska stötta högskolor och universitet som
            väljer att övergå till en stiftelseform, att politikens makt över
            och inom deras styrelser minskas och att anställningstryggheten
            stärks för lärare och forskare.
          </p>
          <head xml:id="i-8jj95E4tAyc1reQUQFbSxB" type="h2">
            Demokratins institutioner och hotet utifrån
          </head>
          <p xml:id="i-PFjFqcHA55nE5SYrnf2okP">
            Det finns stater som vill underminera vår liberala demokrati.
            Deras ledare vet att våra fria val och våra rättsstatliga principer
            gör oss starkare. De är rädda för att vi och de andra liberala
            demokratierna ska inspirera deras invånare att kräva sina egna
            rättigheter, sätta stopp för kleptokrati och kasta av sig sina
            förtryckare.
          </p>
          <p xml:id="i-MKGXAoccynARp28JP379jf">
            Det rör sig om ett krig som inte främst bedrivs med vapen utan
            med information och ekonomiska påtryckningar. Auktoritära stater
            bedriver spionage mot Sverige, utför cyberattacker, sprider desinformation
            och försöker påverka våra demokratiska processer. Till deras hjälp
            har de medlöpare här hemma som delar deras mål. De bevakar och
            förföljer dessutom dissidenter och andra som sökt sin tillflykt
            i Sverige.
          </p>
          <p xml:id="i-GKHvo9wf7d95CAftqN2Rry">
            Centerpartiet vill rusta den svenska staten och det svenska samhället
            mot detta hot. En grundförutsättning för att lyckas med det är
            att myndigheter, näringsliv, regioner, kommuner och andra samhällsviktiga
            aktörer förbättrar sin cybersäkerhet. Utöver detta måste staten
            bli bättre på att försvara och stötta journalister, akademin och
            andra samhällsbärare som utsätts för påverkans- och informationskampanjer
            av främmande makt.
          </p>
          <p xml:id="i-GVWoRTBd4qEgWza1d1d5gW">
            Vi vet dessutom från andra länder att politiska partier på alla
            nivåer ofta utgör en svag länk i skyddet av den liberala demokratin.
            De är i många fall sårbara mot cyber­attacker, och de kan infiltreras
            eller på andra sätt påverkas av främmande makt. Partierna omfattas
            i många fall inte heller av tillräckligt starka sekretessregler,
            och de saknar ofta tillräcklig kunskap om hoten de står inför
            och verktyg att rusta sig emot dem. Centerpartiet vill därför
            tillsätta en utredning som rekommenderar lagstiftning och andra
            reformer för att göra de politiska partierna mer motståndskraftiga
            mot yttre hot. Vi vill dessutom stärka dagens bristfälliga förbud
            mot partifinansiering från utländska källor.
          </p>
          <p xml:id="i-YYjBfFidWZaz7YXnVK4h77">
            Terrorism och våldsbejakande extremism kommer både utifrån och
            inifrån Sveriges gränser. Oavsett ursprung utgör sådana ideologier
            inte bara hot mot de individer som drabbas av deras följares våld
            utan också mot den liberala demokratin i stort. Säker­hets­polisen
            pekar ut våldsbejakande höger- och vänsterextremism och islamistisk
            extremism som särskilt allvarliga hot. Men även andra grupper
            använder våld för att uppnå sina mål, exempelvis sådana som attackerar
            lantbrukare. Det de har gemensamt är att de motverkar den liberala
            demokratin och är villiga att använda våld för att störta eller
            försvaga den.
          </p>
          <p xml:id="i-KfEnq3DbTMhgJgBnR29LSU">
            Det öppna och fria samhället får inte visa sig svagt inför sådana
            krafter. Center­partiet vill sedan tidigare se mer effektiva åtgärder
            för att förebygga, försvåra, förhindra och avskräcka deras verksamhet.
            Staten har också ett ansvar gentemot terrorismens offer – varav
            många flytt till Sverige undan IS och andra mördare – att hålla
            de skyldiga ansvariga och skipa rättvisa. Det gäller både svenska
            terrorister som rest utomlands och de som är verksamma här hemma.
            Vi vill också se mer effektiva regler och kontroller för att förhindra
            att offentliga medel går till organisationer som motarbetar den
            liberala demokratin.
          </p>
          <head xml:id="i-3XipW3X5RzYNnABqzxDdi5" type="h2">
            Demokratins institutioner: politikens ansvar att förtjäna medborgarnas
            förtroende
          </head>
          <p xml:id="i-HQBN4BarJNExY25JJtywS4">
            En stark och välmående liberal demokrati kräver att medborgarna
            har förtroende för sina folkvalda representanter. Sverige rankas
            konsekvent som ett av världens minst korrupta och mest transparenta
            länder. Det är vi stolta över. Men som ett politiskt parti har
            Centerpartiet ett särskilt ansvar att föregå med gott exempel.
            Vi ska arbeta aktivt, varje dag, för att förtjäna medborgarnas
            förtroende för oss och för de demokratiska institutioner vi verkar
            inom, såväl i Sverige som i EU. Sverige ska vara världens mest
            rättssäkra, demokratiska och välskötta land, och politiken ska
            vara transparent och fri från ens misstankar om korruption. Centerpartiet
            vill genomföra en rad reformer för att uppnå det.
          </p>
          <p xml:id="i-NLUXDCivrjySnJeQ6bhLU">
            Vi vill inrätta en oberoende antikorruptionsmyndighet med uppdrag
            att granska offentlig verksamhet, ge vägledning och stöd kring
            insatser för ökad transparens och bidra till åtal mot brott. Antikorruptionsmyndigheten
            ska dessutom erbjuda alla myndig­heter, kommuner, regioner och
            riksdag en central visselblåsartjänst, och säkerställa att rapporterade
            misstankar utreds.
          </p>
          <p xml:id="i-7kY1mR6jgSs33LMFL8YcEY">
            Vi vill att lagstiftningen ska ställa högre krav på de antikorruptionsstrategier
            som vägleder myndigheternas arbete, och att brott mot reglerna
            ska leda till allvarligare konsekvenser. Strategierna bör innehålla
            bättre stöd för medarbetare som rapporterar misstankar.
          </p>
          <p xml:id="i-XMGqEsv9FwqgLtsJMpYsnf">
            Vi vill skärpa lagen om insyn i finansiering av partier för att
            stänga kryphål och öka transparensen. Vi vill bland annat stoppa
            partiernas möjligheter att kringgå förbudet om anonyma bidrag
            – vilket inte minst Kalla Faktas avslöjanden i augusti 2022 visar
            behövs – och att de politiska partierna ska behöva redovisa lån,
            tillgångar och annan information om sina finanser som är viktiga
            för allmänheten att känna till.
          </p>
          <p xml:id="i-DqUkr6f32pi87oaSSYirqM">
            Riksdagspartierna bör därutöver vara tvungna att redovisa intäkter
            och utgifter kopplade till valkampanjer separat från sin ordinarie
            årliga redovisning. Det bör ske kort efter ett val, så att allmänheten
            inte som idag behöver vänta tills den ordinarie öppna redovisningen
            i juli varje år för att upptäcka eventuella oegentligheter.
          </p>
          <p xml:id="i-6aYBoAeoqDaaqHXgBbvpom">
            Vi vill inrätta ett lobbyregister, eller öppenhetsregister som
            vi väljer att kalla det, på nationell nivå. Att beslutsfattare
            talar med representanter för näringslivet, fackföreningar, intresseorganisationer
            och civilsamhället är i grunden en nyttig del av lagstiftningsprocessen
            och regeringsarbetet. Genom sådana samtal kan olika delar av samhället
            vara med och utforma politiska beslut som påverkar dem.
          </p>
          <p xml:id="i-VsMA5PwREM3nhtzVrVEhtu">
            Det är samtidigt viktigt att det sker på ett transparent och
            korrekt sätt. Därför har EU och länder som Irland, Storbritannien,
            USA, Österrike och snart Finland skapat lobbyregister. De olika
            registren skiljer sig åt gällande vilka som klassas som lobbyister,
            vilka beslutsfattare som omfattas och vilken form av kontakter
            som ska registreras. Den gemensamma nämnaren är att lobbyism registreras
            hos en myndighet och att registret omfattar den lagstiftande och
            verkställande makten.
          </p>
          <p xml:id="i-JyZKXUVNJ8TV6h7TLPY3cR">
            Syftet med ett lobbyregister är att allmänheten ska få bättre
            insyn i vilka personer eller organisationer som bidragit med synpunkter
            kring lagstiftning eller beslut. För att uppnå det vill Centerpartiet
            införa ett öppenhetsregister. Reformen ska föregås av en utredning
            som rekommenderar vilka personer, organisationer och typer av
            kontakter som ska omfattas, och hur uppgifterna ska redovisas.
          </p>
          <p xml:id="i-H7MiTZ82JHSg1t2pr1t6Xj">
            Vi vill ställa högre krav på ministrar. Den svenska förvaltningsmodellen
            bygger på ett förhållandevis begränsat regeringskansli med kollektivt
            beslutsfattande och en väl utbyggd och självständig myndighetsstruktur.
            Det finns många fördelar med ett sådant system, som vi vill bevara,
            men kombinationen av ett förbud mot ministerstyre och en stor
            myndighetsapparat innebär i praktiken att möjligheterna till effektivt
            ansvars­utkrävande är begränsade. Ett ifrågasatt eller kritiserat
            statsråd kan nästan alltid hävda att det är någon annans ansvar
            att förebygga, hantera eller åtgärda en viss situation.
          </p>
          <p xml:id="i-3ZdsQteqs2pK8RoLnjWN3J">
            Tankefiguren att väljarna i nästa val har möjligheter till ansvarsutkrävande
            gentemot regeringen eller ett visst statsråd tillgodoser inte
            tillräckligt ansvarsutkrävande i praktiken, inte minst när stora
            katastrofer och kriser utreds genom specialtillsatta kommissioner
            som jobbar i flera år och ofta över ett val. Centerpartiet vill
            därför att nästa grundlags­utredning ser över den svenska förvaltningsmodellen
            i syfte att stärka medborgarnas möjligheter att utkräva ansvar
            av ministrar.
          </p>
          <head xml:id="i-BJvhdixJ7myZXQAiJxwSCL" type="h1">
            Medborgerliga och politiska rättigheter som gör skillnad i människors
            vardag
          </head>
          <head xml:id="i-ACx7esNDx4n6qfGz8fQfPT" type="h2">
            Reformer för att stärka den personliga integriteten
          </head>
          <p xml:id="i-KSSxx17PejSAq9Um2SaPBf">
            Vi i Centerpartiet är stolta över Sveriges starka skydd för medborgerliga
            och politiska rättigheter. Vi svenskar är fria att uttrycka oss
            som vi vill och kritisera makten, och media har goda förutsättningar
            att utföra sitt viktiga uppdrag. Men dessa rättigheter får inte
            tas för givna, varken av medborgarna eller av de folkvalda som
            fått förtroendet att besluta om dem. De måste skyddas och vidareutvecklas
            så att de gör faktisk skillnad i människors liv och svarar upp
            mot de utmaningar de står inför.
          </p>
          <p xml:id="i-8esuLSAkqzRf7H18g7FUkp">
            En av dagens största utmaningar för individens rättigheter rör
            personlig integritet, den personliga sfär där människor utan övervakning
            kan forma och utbyta tankar och skapa relationer. Staten har fått
            nya möjligheter att övervaka sina medborgare, genom bland annat
            videoövervakning i offentliga rum och insyn i våra digitala kommunika­tioner.
            Staten har starka och legitima skäl att använda övervakning för
            att bekämpa brottslighet, stoppa terrorhandlingar och skydda landet
            mot stater som inte vill oss väl. Det ska samtidigt ske i sund
            balans med svenska medborgares rätt till sin personliga integritet.
          </p>
          <p xml:id="i-MbVnvpJLKiaom6wa2Birf4">
            Centerpartiet vill stärka individens kontroll över sina personliga
            data och skapa bättre insyn i hur myndigheter och andra offentliga
            aktörer använder dem. Här är på många sätt Estland ett föregångsland,
            där medborgarna äger sina data och får informa­tion om när de
            använts eller överförts från en myndighet till en annan, med specifika
            undantag som exempelvis pågående brottsutredningar. Vi vill utreda
            hur ett liknande system kan införas i Sverige.
          </p>
          <p xml:id="i-Ja936wcbooKkvKocTPBADX">
            Samtidigt som vi är stolta över det svenska teknikundret – för
            den innovation och de jobb som det skapat – är vi också vaksamma
            inför de stora techbolagens tillgång till och hantering av individens
            personliga data, som bara väntas öka i samband med teknolo­giska
            framsteg som artificiell intelligens (AI). I många fall är användarens
            personliga information företagens produkt. När det berör en svensk
            medborgare har staten ett ansvar att reglera hur den informationen
            hanteras. Centerpartiet vill därför stärka individens kontroll
            över hur företag använder personlig information och begränsa deras
            möjligheter att missbruka den.
          </p>
          <head xml:id="i-J7Sp4w329mA9sH9CuvxQh9" type="h2">
            Ta vara på mångfaldens möjligheter
          </head>
          <p xml:id="i-XvsD5MtWCVaMRHRi5HtX8z">
            Individen står i centrum för Centerpartiets politik. Men vi människor
            tillhör oundvikligen en eller flera grupper och har en eller flera
            identiteter. Vissa identiteter föds vi in i, som vilka våra föräldrar
            är eller vilken sexuell läggning vi har. Vissa identiteter väljer
            vi, som vårt yrke, vilket parti vi röstar på och hur vi engagerar
            oss i samhället. Och vissa identiteter tillskrivs vi av andra,
            ofta mot vår vilja, som att vi på grund av vår hudfärg eller kön
            skulle vara på ett visst sätt.
          </p>
          <p xml:id="i-PstqHqhQim5GpgVb672Vm4">
            Sverige är med andra ord ett land av mångfald, vilket Centerpartiet
            välkomnar. Mångfalden har gjort Sverige till ett rikare land där
            kulturer, åsikter, identiteter och tros- och livsåskådningar utvecklas
            tillsammans. Med mångfalden kommer också krav på politiken att
            ta itu med de utmaningar den medför, inte minst för personer som
            tillhör minoritetsgrupper och andra som möter särskilda utmaningar
            i samhället.
          </p>
          <p xml:id="i-Qh82nMgJPZvdisZutq3tow">
            För Centerpartiet börjar det arbetet med oss själva. Vi strävar
            efter att bjuda in och ta vara på Sveriges mångfald i vårt eget
            arbete eftersom vi är övertygade om att det leder till bättre
            resultat. Vi blir bättre på att identifiera och lösa samhällsutmaningar
            om vi lyckas ta vara på den bredd av kompetenser och erfarenheter
            som finns i Sverige. Alla som delar våra värderingar ska känna
            sig välkomna i centerrörelsen och den politiska arenan ska vara
            öppen för alla svenskar.
          </p>
          <head xml:id="i-CY7WCzhy4EKx5PRMMsaeQq" type="h2">
            Krafttag mot diskriminering och hatbrott
          </head>
          <p xml:id="i-HHCT6BcK1DbTmuH3L7XZWd">
            Diskriminering är ett allvarligt problem i Sverige. Det skadar
            individen, som inte får ett jobb eller samma lön som sina kollegor
            på grund av sitt kön, eller som inte släpps in på krogen på grund
            av sin hudfärg. Det skadar samhället eftersom det hindrar folk
            från att nå sin potential och bidra med sin kompetens och sitt
            arbete. Och det skadar den liberala demokratin eftersom diskriminering
            är ett brott mot individens rättigheter som dessutom riskerar
            att underminera tilltron till att staten skyddar och behandlar
            alla sina medborgare likvärdigt.
          </p>
          <p xml:id="i-BHXDWiJQtNC4qVZHe4YqzW">
            Centerpartiet vill genomföra flera reformer för att ta itu med
            diskriminering baserad på alla de sju diskrimineringsgrunderna:
            kön, könsöverskridande identitet eller uttryck, etnisk tillhörighet,
            religion eller annan trosuppfattning, funktionsnedsättning, sexuell
            läggning och ålder.
          </p>
          <p xml:id="i-4Y9JBS5Qct7SqDdCq5AGwd">
            Vi vill reformera Diskrimineringsombudsmannens (DO) uppdrag så
            att myndigheten mer aktivt upptäcker och agerar mot diskriminering,
            bland annat genom att utföra fler stickprovskontroller och driva
            långt fler fall, istället för som idag främst för att etablera
            praxis. Vi vill dessutom att DO ska få ökade resurser för att
            kunna genomföra sitt nya uppdrag.
          </p>
          <p xml:id="i-PCzjEADa7eJLrHUrPRwSs">
            Vi vill höja diskrimineringsersättningen. Arbetsgivare och andra
            juridiska personer som diskriminerar en person kan bli skyldiga
            att betala diskrimineringsersättning till den utsatte. Diskrimineringsersättningen
            har två syften: att likt skadestånd ge den enskilde ersättning
            för den kränkning hon utsatts för och att avskräcka från diskriminering.
            Vi anser att dagens ersättning i många fall är så pass låg att
            den inte lever upp till dess syften. Därför vill vi tillsätta
            en utredning som ska rekommendera en mer ändamåls­enlig nivå.
          </p>
          <p xml:id="i-K22XZQi5dyBC54ZbCAtA3">
            Vi vill inrätta en diskrimineringsnämnd som i likhet med en domstol
            ska kunna avgöra diskrimineringsfall men som till skillnad från
            en domstol ska göra det enklare och billigare för personer som
            utsatts för diskriminering att söka upprättelse. En diskri­mineringsnämnd
            ska emellertid inte ha lägre beviskrav än en domstol. Få diskriminerings­fall
            tas upp i domstol idag. En av huvudanledningarna till det är att
            personer som utsatts för diskriminering upplever att de ekonomiska
            och byråkratiska hindren är för stora. I flera av våra grannländer
            har man därför inrättat diskrimineringsnämnder med lägre trösklar
            för att driva fall och söka upprättelse. Det vill vi göra även
            här i Sverige. Hur nämnden ska utformas och vilka befogenheter
            den ska ha måste utredas i nära samråd med civilsamhället och
            andra remissinstanser.
          </p>
          <p xml:id="i-GjjDuLvmW6aMx9SkFjdFsK">
            Vi vill att statliga myndigheter förbättrar sitt arbete mot diskriminering,
            inte minst vid rekrytering. Diskriminering vid anställning sker
            på flera olika grunder. Flera studier visar bland annat att personer
            med namn som antyder utländsk bakgrund i lägre utsträck­ning blir
            kallade till arbetsintervjuer i Sverige, och liknande mönster
            har påvisats för män som söker till kvinnodominerade yrken. Trots
            att nyanställda i statlig verksamhet liknar samhället i stort
            har staten ett särskilt ansvar att föregå med gott exempel och
            anstränga sig extra hårt för att upplevas som en välkomnande arbetsgivare.
          </p>
          <p xml:id="i-LRYS6BgVuMeCMVrypqtpzs">
            Centerpartiet vill därför att statliga myndigheter på prov ska
            införa så kallad anonym eller blind rekrytering och, om testperioden
            är framgångsrik, att metoden införs vid alla myndigheter där det
            är praktiskt möjligt. Anonym rekrytering innebär att den arbets­sökande
            fyller i sitt cv online, varefter rekryteraren inte kan se personens
            namn – eller andra uppgifter som kan medföra diskriminering, som
            kön eller ålder – förrän efter att denne kallats till intervju.
          </p>
          <p xml:id="i-TNXzeJ7TVV6JKYaMXningy">
            Hatbrott är också ett allvarligt och alltför utbrett problem
            i Sverige. Hatbrott innebär att någon angriper en person eller
            en grupp av människor på grund av deras uppfattade ras, hudfärg,
            etniska bakgrund, trosbekännelse, sexuella läggning eller könsöverskridande
            identitet eller uttryck. Precis som för diskriminering kan förövaren
            tillhöra en majoritets­grupp eller en minoritet, och den utsatta
            likaså.
          </p>
          <p xml:id="i-FWa36uvnwiFu4Hr88FTDcW">
            Om en domstol bedömer att ett brott är ett hatbrott – exempelvis
            att en misshandel har rasistiska motiv – tillkommer en straffskärpning.
            Staten och samhället ser särskilt allvarligt på hatbrott eftersom
            de anses utgöra ett brott mot individens mänskliga rättigheter
            och mot principen om människors lika värde, samt att sådana brott
            skapar rädsla hos andra människor som tillhör gruppen i fråga.
          </p>
          <p xml:id="i-HgfQ2MVLWyK51nPVDFavgc">
            Centerpartiet vill ge mer resurser till de hatbrotts- och demokratienheter
            som finns hos polisen runtom i landet, och att civilsamhället
            får det stöd som krävs för att stötta brottsoffer. Vi anser dessutom
            att lagstiftningen inte omfattar alla de grupper som bör skyddas
            mot hatbrott. Det finns många exempel på gärningsmän som begått
            allvarliga brott motiverade av hat mot kvinnor och att personer
            som har funktionsnedsättningar utsatts för brott på grund av detta.
            Centerpartiet vill därför att kön och funktions­nedsättning läggs
            till som hatbrottsgrunder i lagstiftningen.
          </p>
          <p xml:id="i-4XT8P3fgDg4VfLoCrWh9n9">
            Centerpartiet anser dessutom att Sveriges minoritetspolitik bör
            förbättras. De fem nationella minoriteterna – judar, romer, samer
            (som dessutom är vårt erkända urfolk), sverigefinnar och tornedalingar
            – åtnjuter särskilda rättigheter. Det offentliga har också ett
            särskilt ansvar att skydda, tillgängliggöra och främja deras språk
            och kultur. Minoritets­lagstiftningen är på många sätt bra på
            papperet men efterlevs inte tillräckligt väl i praktiken. Det
            offentliga måste i högre utsträckning leva upp till sina åtaganden
            på området.
          </p>
          <head xml:id="i-7YC99Fuz4ADab6Yo3i6Cd8" type="h2">
            Hedersförtryck: ett hot mot individen och mot demokratin
          </head>
          <p xml:id="i-TjmxdzXqs9yr7sLDZdtdW1">
            Centerpartiet anser att frivilliga gemenskaper är viktiga för
            individen, för ett gott samhälle och för en välmående liberal
            demokrati. Men alla gemenskaper är inte av godo, däribland sådana
            som strävar efter att underminera den liberala demokratin eller
            inskränka andra människors frihet. Och alla gemenskaper ska vara
            just frivilliga: Alla som bor i Sverige ska ha rätten och den
            faktiska möjligheten att älska vem de vill, att välja sin religion
            eller ingen religion alls, att leva enligt sin könstillhörighet,
            att uttrycka sina åsikter fritt och på andra sätt bestämma själva
            hur de lever sina liv.
          </p>
          <p xml:id="i-8xU416fHGmoV9Hcq3KKZYz">
            Alla ska kort sagt ha rätten att bestämma själva hur de vill
            leva sina liv. Men för många i Sverige är verkligheten en annan.
            De lever under förtryckande strukturer baserade på kultur, familjeband,
            religion med mera – det som kallas för hedersförtryck. Hedersförtryck
            kan ta sig olika uttryck, från mannen på gatan som trakasserar
            kvinnor för hur de klär sig till pappan som mördar sin son för
            att han är homosexuell. Barn och unga är särskilt sårbara för
            hedersförtryck.
          </p>
          <p xml:id="i-Vh3NT7shpuDSU2HEjCr3La">
            För att förebygga och bekämpa hedersförtryck och hedersvåld drev
            Centerpartiet tillsammans med regeringen och Liberalerna igenom
            en rad reformer under förra mandat­perioden. Bland annat blev
            hedersmotiv en försvårande omständighet, myndigheter fick starkare
            befogenheter att belägga barn med reseförbud om de riskerar att
            föras utomlands för att könsstympas eller giftas bort, det är
            numera straffbart att förmå eller tillåta ett barn att ingå ett
            äktenskap eller en äktenskapsliknande förbindelse, Skolverket
            fick resurs­tillskott för att stärka skolans systematiska arbete
            mot heder, myndigheternas förebygg­ande kapacitet stärktes och
            civilsamhället fick mer resurser.
          </p>
          <p xml:id="i-EiyrnsSUorJRQC1TSgkPcf">
            För att motverka hedersförtryck krävs dessutom bättre kunskap.
            Centerpartiet vill genomföra en nationell kunskapshöjning hos
            rättsväsendet, skolan, regioner, kommuner och myndigheter om hedersförtryck
            och effektiva insatser för att förebygga, upptäcka och motverka
            det.
          </p>
          <p xml:id="i-k7o5Twp7PWgofEBmJXAUg">
            Vi vill också att relevanta myndigheter tar fram nationell statistik
            över hur utbrett hedersvåldet och hedersförtrycket är. Alla som
            utsätts för hedersförtryck ska ha tillgång till kvalitativt stöd,
            oavsett vem de är och var de bor.
          </p>
          <head xml:id="i-SHpiS1J31Y4eogTeqAFihg" type="h2">
            Religionsfrihet i en sekulär stat och ett mångreligiöst samhälle
          </head>
          <p xml:id="i-WLtQej9gcUQKLZaimgfaMi">
            Sverige är och ska vara en sekulär stat. Det innebär att stat
            och religion ska vara åtskilda och att staten ska förhålla sig
            neutral gentemot olika religioner. Men det innebär inte att det
            svenska samhället är eller bör vara fritt från religion. En majoritet
            av Sveriges befolk­ning är medlem i ett trossamfund och religion
            spelar en viktig roll i många människors liv. Alla ska ha rätt
            att tro och utöva sin tro, och att välja bort religion om de så
            vill. Det är kärnan i religionsfriheten.
          </p>
          <p xml:id="i-FZfyP9Crc8eVgUpPxgEdzr">
            Centerpartiet ser och värderar trossamfundens insatser för att
            göra Sverige till ett bättre samhälle: Kyrkor öppnar sina dörrar
            för hemlösa, imamer ger själavård till patienter på sjukhus och
            judiska församlingar stöttar familjer i kris. Vi välkomnar också
            de många former av interreligiöst arbete som pågår runtom i landet
            och uppmuntrar trossamfunden att skapa en eller flera interreligiösa
            remissinstanser som kan föra gemensam talan kring politiska förslag.
          </p>
          <p xml:id="i-CTAF9KzznTJmK1yxxCzZrB">
            Staten ska skydda invånarnas rätt att utöva sin tro i trygghet.
            Trots det utsätts samfund och enskilda troende för hat, hot, trakasserier
            och våld. För att åtgärda det får trossamfund statligt stöd för
            att investera i säkerhetsåtgärder som kameror, säkerhetsdörrar
            och säkerhetsvakter. Det är bra men räcker inte till. De judiska
            församlingarna spenderar exempelvis en stor del av sin budget
            på säkerhet. Centerpartiet vill förbättra stödet för säkerhetsåtgärder,
            som hanteras av Kammarkollegiet, för att möjliggöra långsiktiga
            och löpande investeringar istället för engångsinsatser. Särskilt
            personal är för dyrt och svårt att anställa långsiktigt med det
            nuvarande systemet.
          </p>
          <p xml:id="i-PePpdwraprhY3cx4iS5FDL">
            Det finns rapporter om att personer som konverterat och andra
            som sökt asyl i Sverige undan religiöst förtryck behandlats av
            Migrationsverket med bristande respekt och förståelse. Det finns
            också rapporter om bristande rättssäkerhet i Migrationsverkets
            och migrationsdomstolarnas hantering av sådana fall, och att asylsökande
            utsatts för trakasserier, hot och våld på asylboenden.
          </p>
          <p xml:id="i-86phGXiTPn2Uh3yBk4ebuQ">
            Den som söker asyl i Sverige ska få en rättssäker prövning. När
            en asylsökande riskerar att dödas eller skadas på grund av sin
            tro vid ett återvändande till hemlandet ska Migrationsverket inom
            ramen för en så kallad trovärdighets- och tillförlitlighets­bedömning
            bedöma om den asylsökande har en genuin tro. Centerpartiet vill
            sedan tidigare – som en del av en bred utredning om rättssäkerheten
            i asylprocessen – att man ser över dessa trovärdighets- och tillförlitlighetsbedömningar
            i syfte att stärka rätts­säkerheten och säkerställa att asylsökande
            behandlas med kunnande och respekt. Det är också viktigt att Migrationsverket
            fortsätter sitt arbete med att säkerställa tryggheten på asylboendena
            för alla, oavsett kön, sexuell läggning eller trosuppfattning.
          </p>
          <p xml:id="i-E2q1wXZuVBEdjnYqAvKHhx">
            Statens ansvar för religionsfriheten handlar om mer än att skapa
            trygghet. Det handlar också om att skapa möjligheter för människor
            med olika tro att leva sida vid sida och för att alla ska kunna
            utöva sin tro i en svensk kontext och med svenska lagar och värderingar
            som bas. För att göra det möjligt behöver religiösa samfund få
            bättre möjligheter att verka i Sverige. Vissa samfund – exempelvis
            yezidiska och mandeiska samfund, samt kristna och muslimska samfund
            med nutida rötter i Mellanöstern – har svårt att verka på ett
            säkert sätt i sina ursprungsländer. De förtjänar, precis som alla
            andra trossamfund, goda förutsättningar att hålla sina traditioner
            och trossystem vid liv i Sverige.
          </p>
          <p xml:id="i-3QyH8zBN3dZigoKcPJamXU">
            Här finns inspiration att hämta från en praktisk interreligiös
            utbildning som sedan 2007 erbjuds vid Oslo universitet. Utbildningen
            erbjuder deltagarna – buddhister, kristna, judar, muslimer och
            andra – praktisk kunskap om det norska samhället, om lagar och
            regler, om värderingar och om praktiskt religiöst ledarskap i
            en norsk kontext.
          </p>
          <p xml:id="i-5RWRsmZ7jGzPfpy3bmbcBj">
            Centerpartiet vill inrätta en liknande utbildning vid en eller
            flera svenska högskolor. Den bör vara öppen för alla samfund som
            är registrerade hos Myndigheten för stöd till trossamfund (SST).
            SST erbjuder redan idag liknande kurser i mer begränsad omfattning
            som en högskoleutbildning kan bygga vidare på. En sådan utbildning
            är ett viktigt steg mot att öka förståelsen och tilliten mellan
            människor. Ett trossamfund har bättre förutsättningar att stötta
            sina medlemmar – med allt från själavård och äktenskaps­rådgivning
            till ungdomsverksamhet och sociala insatser – om dess ledare har
            god kunskap om det svenska samhället och om de lagar, regler och
            värderingar som råder här.
          </p>
          <head xml:id="i-MYoGpXq1cx5j2MEVcQ2gJ5" type="h2">
            Hbtqi-rättigheter som utgår från individens förutsättningar och
            behov
          </head>
          <p xml:id="i-PQZP6awwXP5UcdzCY3Ahqa">
            Sverige har kommit relativt långt vad gäller rättigheter för
            homosexuella, bisexuella, samt trans‑, queer- och intersexpersoner
            (hbtqi-personer) men har fortfarande en lång väg kvar. Under senare
            år har Sverige haft en långsammare utveckling än många jämförbara
            länder och har därför under en längre tid sjunkit stadigt på ILGA:s
            rankning över rättigheter för hbtqi-personer.
          </p>
          <p xml:id="i-JhWFBjpyJsH6aWPsAFgJ3G">
            Möjligheten att älska vem man vill och att forma ett liv med
            den man vill är grund­läggande för mänsklig lycka. Likaså möjligheten
            att leva fritt och tryggt i enlighet med sin könsidentitet eller
            sitt könsuttryck.
          </p>
          <p xml:id="i-LuMhRf9VkViU6GHCzWY2ev">
            Vår lagstiftning utgår fortfarande i grunden från att alla förväntas
            leva och forma sina liv i enlighet med traditionella normer för
            kön, sexualitet, familj och identitets­uttryck. Även om lagstiftningen
            stegvis fått tillägg som förbättrat situationen för allt fler
            har det resulterat i ett lapptäcke som är svårt att överblicka
            utan att den normativa utgångspunkten egentligen har övergivits.
            Centerpartiet vill istället att individens rätt att forma och
            leva sitt liv som denne vill, fritt från diskriminering och exkluderande
            normer, ska stå i centrum.
          </p>
          <p xml:id="i-VrRK9nSwkCSENzvKcFe1Xs">
            Ett viktigt exempel på detta rör familjepolitiken, som inte är
            tillräckligt väl utformad efter den verklighet som hbtqi-familjer
            och andra befinner sig i. Familjepolitiken behöver omformas för
            att i högre utsträckning utgå från barnets rättigheter och rätt
            till sina föräldrar, även i familjer där vårdnadshavare, sociala
            föräldrar och genetiska föräldrar skiljer sig från normen. Det
            är hur barnen påverkas i praktiken som ska vara avgörande.
          </p>
          <p xml:id="i-3YMHyXDRa6sDWbRu28tqSH">
            Rätten till självidentifikation ska vara utgångspunkten när det
            gäller könstillhörighet. Dagens svenska lagstiftning för den som
            vill fastställa sitt kön i enlighet med denna princip är otidsenlig
            och har redan konstaterats stå i strid med Europakonventionen.
            En ny könstillhörighetslagstiftning – där rätten att själv få
            fastställa juridiskt kön särskiljs från rätten till könsbekräftande
            vård – måste komma på plats. Centerpartiet vill också att lagstiftningen
            kring könstillhörighet uppdateras för att säkerställa lika rättigheter
            och möjligheter för icke-binära.
          </p>
          <p xml:id="i-UhFuh4tywuzNobvo2m5yhX">
            Hivpositivas livsvillkor måste förbättras, med målet att minska
            stigma och göra preventionen mer effektiv och målgruppsanpassad.
            Centerpartiet vill sedan tidigare se en översyn av informationsplikten.
            Vi vill dessutom se bättre tillgänglighet för profylax, behandling
            och vård, liksom kunskapshöjande insatser riktade till allmänheten.
          </p>
          <p xml:id="i-L8BqxMSpkq4SDBk7XC87zf">
            Utöver krafttag för att motverka diskriminering och hatbrott
            här hemma ska den som söker asyl i Sverige på grund av sin sexuella
            läggning eller könsidentitet alltid få en rättssäker prövning.
            Det finns emellertid rapporter om brister i hur Migrationsverket
            och domstolar bemött och fattat beslut kring hbtqi-asylsökande.
            Centerpartiet vill sedan tidigare tillsätta en utredning som brett
            ser över rättssäkerheten under asylprocessen, inklusive för hbtqi-flyktingar.
            Vi har dessutom länge drivit frågan om rätten till familje­återförening
            för personer som fått asyl, och vill att personer som har en etablerad
            relation sedan tidigare men som inte kunnat bo tillsammans i hemlandet
            på grund av hot och rädsla, exempelvis vissa hbtqi-personer, ska
            ha samma rätt till familjeåterförening som andra skyddsbehövande.
            Rätten till familjeåterförening har förstärkts genom den nya migrationslagstiftning
            som trädde i kraft sommaren 2021.
          </p>
          <head xml:id="i-BN59FGK5BgHWCRuPxPbNoy" type="h2">
            Ett samhälle och en demokrati som är tillgängligt för alla
          </head>
          <p xml:id="i-9qsa5xhEdFq8fvM46iZPrT">
            Personer med funktionsnedsättningar har unika utmaningar ur ett
            rättighetsperspektiv som det offentliga och samhället i stort
            måste ta på större allvar. Att kunna röra sig i samhället, ta
            del av information och delta i det demokratiska samtalet är sådant
            som majoriteten tar för givet men som i praktiken är begränsat
            eller försvårat för många personer med funktionsnedsättning. Detsamma
            gäller möjligheten att arbeta efter förmåga och ha ekonomisk trygghet,
            där ojämlikheten är stor för personer med funktions­nedsättning.
            Och personer med funktionsnedsättningar utsätts fortfarande för
            övergrepp inom vården och i andra sammanhang. Allt detta handlar
            om individens rätt till egen­makt, respekt och likabehandling.
            Sverige ska leva upp till sina åtaganden enligt FN:s konvention
            för personer med funktionsnedsättning.
          </p>
          <p xml:id="i-CpYD3ziYvnJ4a9g3Rn5a7o">
            Centerpartiet vill att Valmyndigheten och andra berörda organisationer
            säkerställer att alla vallokaler är anpassade och genomför insatser
            för att säkerställa valhemligheten för personer med funktionsnedsättningar.
            Vi vill dessutom att myndigheter utvecklar sitt arbete med att
            inför val erbjuda information på lättläst svenska och lättillgänglig
            information för personer med nedsatt syn och hörsel.
          </p>
          <p xml:id="i-3omMtpjcZJJPYQSam4g6p9">
            Men demokratin utövas inte bara vid valurnorna vart fjärde år;
            alla medborgare ska ha möjlighet att påverka och delta i vårt
            gemensamma demokratiprojekt även mellan val. Centerpartiet vill
            därför att alla lokaler där demokratin utövas, exempelvis för
            nämndsammanträden, ska vara fullt tillgängliga, till skillnad
            från idag när exempelvis hörselslingor i många fall saknas.
          </p>
          <p xml:id="i-8pQY6oN9d5CEakP5EcgpKd">
            De politiska partierna har också ett ansvar för att möjliggöra
            politiskt engagemang i sina egna rörelser – bland annat genom
            att anordna möten och evenemang i tillgängliga lokaler – och för
            att kommunicera med väljarna med hjälp av teckenspråk, lättläst
            svenska med mera.
          </p>
          <head xml:id="i-9drBwrEe1yzoE9s18EY8oE" type="h2">
            Jämställdhet, trygghet och möjligheter
          </head>
          <p xml:id="i-M1mVC2Vqa7gTyZs1bUmFGY">
            Centerpartiet är stolt över att vara ett feministiskt parti.
            Vårt mål är ett jämställt samhälle där alla, oavsett könsidentitet,
            har samma grundförutsättningar att förverkliga sig själva och
            sina drömmar. För oss är feminism i grund och botten en frihetsfråga.
            Det handlar om att synliggöra och vilja förändra de system och
            strukturer som behandlar kvinnor och män olika, både som grupp
            och som individer. Centerpartiet anser att dessa strukturer måste
            ändras och att ett jämställt samhälle gynnar alla.
          </p>
          <p xml:id="i-9w2LMFQZefJfEskKqe8aYH">
            Rätten till trygghet är en grundläggande mänsklig rättighet.
            Att vara otrygg under kvällsjoggingturen, att hålla nycklarna
            krampaktigt i handen på vägen hem eller att känna oro över att
            träffa den potentiella kärleken på nätet är en verklighet för
            många kvinnor idag. Likaså att vara otrygg i sitt eget hem och
            i vissa fall utsättas för livsfara av sin partner. Otrygghet begränsar
            kvinnors sätt att leva, och därför måste vi fortsätta arbetet
            för att förebygga och stoppa mäns våld mot kvinnor, och våld i
            nära relationer, i hela samhället.
          </p>
          <p xml:id="i-YVxefXpyic29E2HMy2TUag">
            Centerpartiet bidrog därför till att genomföra en rad reformer
            under förra mandat­perioden för att stärka kvinnors och flickors
            trygghet, däribland straffskärpningar, nya förebyggande uppdrag
            till myndigheter och en uppdaterad läroplan för skolan om sexualitet,
            samtycke och relationer. Kvinnojourer och andra organisationer
            som jobbar med trygghetsfrågor fick ökade resurser.
          </p>
          <p xml:id="i-7zP7RZ7kn44ZciJh5zzqJJ">
            Centerpartiet vill därutöver skärpa straffen för sexualbrott
            och för kvinnofrids­kränkning, däribland högre minimistraff. Vi
            vill att polis, åklagare, nämndemän och domare som hanterar sexualbrott
            mot vuxna och barn ska få mer och bättre utbildning än idag. Utöver
            detta driver vi sedan tidigare en rad förslag med förebyggande
            syfte, såsom bättre insatser i skolan.
          </p>
          <p xml:id="i-Y28MMNea3qcuHtZEWAYkus">
            Aborträtten är hotad, inskränkt eller avskaffad på flera håll
            i världen, och i många länder har kvinnor aldrig haft fullständig
            rätt till sin egen kropp. Det innebär att vi inte får ta den för
            given här i Sverige. Möjligheten till abort regleras i abortlagstiftningen.
            Det är en vanlig lag, vilket innebär att den kan ändras eller
            tas bort med ett enkelt riks­dagsbeslut, trots att den handlar
            om kvinnors rätt till sin egen kropp. För att säkra abort­rätten,
            nu och i framtiden, vill Centerpartiet grundlagsskydda den. Kvinnors
            möjlighet till fria och säkra aborter är en fråga om mänskliga
            rättigheter och en förutsättning för en fungerande demokrati.
          </p>
          <p xml:id="i-9oP2L6ThzXq8K625tp8ED9">
            Trots stora framsteg sedan 1900-talets början är ekonomisk ojämställdhet
            fortfarande ett faktum i Sverige. Kvinnor tjänar mindre än män,
            har lägre pensioner och är underrepresenterade i styrelser och
            ledarskapspositioner. Ojämställdheten är särskilt märkbar för
            utrikes födda kvinnor. Allt detta är ett problem för kvinnors
            livs- och arbetsvillkor. Det är också en fråga om egenmakt. Därför
            driver Centerpartiet en politik som förbättrar arbetsvillkor för
            kvinnor, skapar bättre förutsättningar för kvinnors företagande
            och främjar ekonomisk jämställdhet.
          </p>
          <p xml:id="i-8NjmYaKPjj7uRHWN467S51">
            Kvinnor ska ha lika goda möjligheter som män att påverka politiken
            och göra sina röster hörda i samhällsdebatten. Men hat, hot och
            trakasserier mot förtroendevalda – varav flertalet engagerar sig
            ideellt på sin fritid – är alltför vanligt förekommande. Den typen
            av attacker mot förtroendevalda och andra i offentligheten utgör
            inte övergrepp bara mot de individer som drabbas utan också mot
            den liberala demokratin i stort.
          </p>
          <p xml:id="i-8qVb3vXDcrW7HkywxnCFLB">
            Hat, hot och trakasserier är oacceptabla oavsett vem de riktar
            sig mot men studier visar att kvinnor är särskilt utsatta, bland
            annat över nätet, och att många kvinnor väljer att lämna politiken
            till följd av sin utsatthet. Det innebär i praktiken att kvinnors
            makt inskränks och att deras röster tystas. Centerpartiet vill
            se bättre stöd till förtroendevalda som utsätts för hot, hat och
            trakasserier. Det ansvaret vilar på kommuner, regioner och myndigheter,
            men också på oss som politiskt parti.
          </p>
          <p xml:id="i-BmGcnzGiVuEkVE2mdMJe58">
            Centerpartiet vill dessutom att Sveriges riksdag genomför en
            översyn av förtroende­valdas villkor, som ska mynna ut i rekommendationer
            med syftet att underlätta för fler att kombinera förtroendeuppdrag
            med arbete, familj och barn. Det skulle i sin tur uppmuntra och
            underlätta för fler att söka sig till sådana uppdrag.
          </p>
          <head xml:id="i-XtXRbTgqPV9GrdSRRrvuGE" type="h1">
            Så stärker vi den liberala demokratin utanför Sveriges gränser
          </head>
          <head xml:id="i-VuTFpYhfWUVFKCsswS2TUN" type="h2">
            En demokratisk utrikespolitik
          </head>
          <p xml:id="i-HdYDvQwogSVUJ4YsceS8Ud">
            Den liberala världsordningen som byggdes upp efter andra världskriget
            kännetecknas av multilateralt samarbete, internationella institutioner,
            frihandel, säkerhetssamarbete och, för de demokratiska länderna,
            en gemensam strävan efter mänskliga rättigheter. Den fria rörligheten
            inom EU och Norden har gjort det möjligt för människor att resa,
            studera och jobba i andra länder, med stora vinster för vår ekonomi
            och livskvalitet som följd. Den liberala världsordningen är inte
            utan sina brister men har likväl skapat välstånd, stabilitet och
            möjligheter för världens stater att lösa gemensamma problem tillsammans.
            Därför är den värd att kämpa för.
          </p>
          <p xml:id="i-AYpQaDPevQBSAqnpWtFrcN">
            Den liberala demokratin är kärnan i Centerpartiets utrikespolitik.
            Vi förespråkar en utrikespolitik som försvarar och främjar demokrati
            och mänskliga rättigheter, som stöttar rättstatsuppbyggnad, som
            motverkar korruption, som stärker kvinnors rättigheter och möjligheter
            och som stärker vårt samarbete med andra demokratier. Detta går
            hand i hand med en politik för utvecklingssamarbete som står upp
            för enprocentsmålet och fokuserar det på mänskliga rättigheter,
            med en handelspolitik som främjar frihandel och med en säkerhets-
            och försvarspolitik som innebär att Sverige tar ett större ansvar
            för vår och våra samarbetspartners gemensamma säkerhet. Centerpartiet
            vill genomföra en rad reformer för att åstadkomma det.
          </p>
          <p xml:id="i-BBfAwKUFQxQ9duHGq64ihj">
            Vi vill att Sverige, genom EU-samarbetet och på egen hand, arbetar
            ännu hårdare för frihandel. Det är av avgörande betydelse för
            Sveriges ekonomi och konkurrenskraft, och ger samtidigt en möjlighet
            att förbättra miljö- och arbetsvillkor i andra länder. Vi vill
            att EU ska ställa strikta krav på miljöhänsyn och mänskliga rättigheter
            i sina frihandels­avtal, vilket kan göra stor skillnad hos våra
            handelspartners och sätta goda globala standarder som andra anammar
            för att kunna sälja sina produkter i EU.
          </p>
          <p xml:id="i-CpabEGjyBe4v5XvQTFEDyC">
            Svenska och europeiska företag bör göra mer för att säkerställa
            att de och deras underleverantörer erbjuder goda arbetsvillkor
            och respekterar mänskliga rättigheter, även i delar av verksamheten
            som äger rum utanför EU. Detsamma gäller deras miljö- och klimatpåverkan.
            Centerpartiet vill därför att regeringen driver på för att skapa
            ett regelverk för företagsansvar (så kallad due diligence) på
            EU-nivå och att ett sådant regelverk är effektivt både för mänskliga
            rättigheter och för miljön och klimatet.
          </p>
          <p xml:id="i-BAyVVCcQXofiVJrNcwMJmM">
            Vi vill att Sverige i större omfattning än idag använder sig
            av principen om universell jurisdiktion för att utreda, åtala
            och döma personer för krigsbrott, brott mot mänskliga rättigheter
            och brott mot mänskligheten. Principen om universell jurisdiktion
            innebär att en stat har rätt att driva fall kopplade till specifika
            allvarliga brott även om de inte skett inom landet eller om offer
            eller misstänkta är bosatta här.
          </p>
          <p xml:id="i-MThWHJ3Tu8CtYwNGqKjPzp">
            Med vårt goda internationella anseende och kunniga rättsväsende
            har Sverige goda förutsättningar att via universell jurisdiktion
            se till att krigsbrott, brott mot mänskliga rättigheter och brott
            mot mänskligheten uppmärksammas och att brottsoffren får upprättelse.
            Sverige har redan idag lagstiftning som gör det möjligt men använder
            den inte i större utsträckning. Centerpartiet vill ge rättsväsendet
            ett tydligare uppdrag att driva fler sådana fall och öronmärka
            ökade resurser till polis och åklagare för att göra det möjligt.
            Vi vill dessutom se över om den befintliga lagstiftningen kring
            universell jurisdiktion är ändamålsenlig.
          </p>
          <head xml:id="i-YCiZv4W7V2jf7HfaBsXwRA" type="h2">
            Reformer för ett mer demokratiskt EU
          </head>
          <p xml:id="i-UwN3si5aCqzGo96c4CkiEN">
            EU:s bidrag till Europas utveckling är så många och så långtgående
            att vi emellanåt tar dem för givet. För medlemsstater som regelbundet
            krigat mot varandra i hundratals år är numera en väpnad konflikt
            dem emellan närmast otänkbar. Den fria rörligheten av varor, tjänster
            och människor har bidragit till innovation, tillväxt och livskvalitet.
            Folk som under årtionden levde under kommunistiskt förtryck har
            bjudits in till den europeiska gemenskapen. Och EU:s ekonomiska
            och diplomatiska muskler har använts i fredens, demokratins och
            rättsstatens tjänst även utanför unionens gränser.
          </p>
          <p xml:id="i-4ddVWgQ4DiUbF7aFaEv9ed">
            Med det i åtanke ser Centerpartiet med stor oro på att flera
            av EU:s medlemsstater de senaste åren rört sig i en auktoritär,
            illiberal och korrumperad riktning. Europas liberala demokratier
            måste arbeta tillsammans för att vända den utvecklingen, för de
            journalister som mördats eller tystats, för de domare och akademiker
            som sparkats, för de oppositionspolitiker och väljare som tystats,
            för de minoriteter som förlorat trygghet och rättigheter och för
            de kvinnor som fråntagits rätten till sina kroppar. Vi måste också
            agera för att rädda EU-projektet, eftersom dessa medlemsstater
            hindrar EU från att lösa gemensamma problem, förskingrar EU-medel
            och på andra sätt underminerar samarbetet och européernas förtroende
            för det.
          </p>
          <p xml:id="i-QNEH925H2VsKey87bmwcDz">
            För människorna som bor i dessa stater och för unionens framtid
            vill Centerpartiet se mer kraftfulla åtgärder. Vi vill att EU
            ska strypa medel till medlemsstater som inte respekterar sina
            demokratiska och rättsstatliga åtaganden och inte sätter stopp
            för offentlig korruption. Om de fortfarande inte genomför EU:s
            krav är vi öppna för att begränsa deras beslutsrätt i EU och,
            som en sista utväg, att utesluta dem.
          </p>
          <p xml:id="i-3gM7rTKnTbMRVqozTwWbCL">
            Centerpartiet vill att regeringen tar ytterligare steg för att
            förankra och öka transpa­rensen i Sverige kring beslut på EU-nivå,
            ett område där det idag finns ett demokratiskt underskott. Såväl
            riksdagen som civilsamhälle, näringsliv och andra remissinstanser
            bör få bättre möjligheter att yttra sig om EU-lagstiftning innan
            beslut. EU bör också stärka transparensen kring interna beslut,
            och vi kommer att fortsätta driva på i Bryssel för mer transparens
            kring de så kallade trilogerna, de informella möten där EU-kommissionen,
            Europaparlamentet och ministerrådet diskuterar lagförslag.
          </p>
          <p xml:id="i-7iDpNQn6NEDebiAShP3mqv">
            Det är också viktigt att allmänheten har god insyn i EU:s beslutsprocesser
            och att de får bättre kunskap om deras möjligheter att påverka.
            Staten bör förbättra sina informations­insatser på det området
            och vi välkomnar mer mediebevakning av EU-frågor.
          </p>
          <head xml:id="i-6D5KeNWaUqAVKVyMHNtjZa" type="h1">
            En starkare liberal demokrati är möjlig
          </head>
          <p xml:id="i-R2ShV9aY55kfW6yG7XuvGS">
            Demokrati är inte ett tillstånd, den är ett gemensamt projekt
            som vi bygger tillsammans, varje dag, varje generation. Vi utövar
            demokratin när vi går till valurnorna och när vi engagerar oss
            politiskt. När vi kritiserar makten, belyser samhällsproblem och
            står upp mot orättvisor i vardagen. När vi går samman för att
            bygga ett bättre samhälle och när vi lär våra barn att inte göra
            om våra misstag. När vi skapar jobb och innovationer. När vi tar
            hand om våra medmänniskor och bidrar till vår gemensamma trygghet
            och välfärd.
          </p>
          <p xml:id="i-MySWkFE9z8azKAoCinS7ui">
            En av politikens huvuduppgifter bör vara att skapa möjligheter
            för medborgarna att utöva demokratin så fritt och framgångsrikt
            som möjligt. För att åstadkomma det krävs jordnära reformer som
            gör skillnad i människors vardag och som ger dem tillit att det
            offentliga levererar på sin del av samhällskontraktet. Vi måste
            också stärka de institutioner – från fria medier till oberoende
            domstolar – som skyddar våra politiska och medborgerliga rättigheter
            från dem som hotar dem. Och vi måste förbättra vårt samarbete
            med andra liberala demokratier. Så ger vi kraft åt varje människa.
          </p>
        </div>
        <div xml:id="i-FMoiHWEQkXw51nWsAAmpzh" type="motSignatures">
          <list xml:id="i-MtqtWWVH3fWuzgrJJ6wY1B">
            <item xml:id="i-HyVkJVq82hfeKCDpyknmps" who="i-X24CbizesfxM3nuznxPzAc">
              Malin Björk (C)
            </item>
            <item xml:id="i-6jQH34EuYMswQ3oBHUdkpF" who="i-DRqpu2aaHKSgAVbkTGg4rs">
              Catarina Deremar (C)
            </item>
            <item xml:id="i-XW54zD6jHBgsjDdgFqfoP1" who="i-546v5KE6tdv62FjUQAxwTc">
              Christofer Bergenblock (C)
            </item>
            <item xml:id="i-JgRML27WYWMqFJi9qoaa74" who="i-JfXYdmqhTQWYWTgjZHSGEn">
              Ulrika Liljeberg (C)
            </item>
            <item xml:id="i-Sts3DbWh4XmKZxWnZAjabw" who="i-H7qdW9GRQn7LaQ2UGGAvYC">
              Kerstin Lundgren (C)
            </item>
            <item xml:id="i-RiQk2RgdfJQSNbrZmUmrsR" who="i-WG1giJMSibawsd4Nrc2c3k">
              Mikael Larsson (C)
            </item>
            <item xml:id="i-Apfn6wA8CBdTngJYi86tnk" who="i-QS3FCcuDyGgZdKgE3VDjZ9">
              Niels Paarup-Petersen (C)
            </item>
            <item xml:id="i-PEx8FZGvh2t7t7zMbnxKd3" who="i-P5ebaA4LxLzZVfc4JTiomh">
              Anna Lasses (C)
            </item>
            <item xml:id="i-W1wfmuYJDzyuTfY1h764r4" who="i-AmkEPQHyLbWFNYdCQzmzAu">
              Elisabeth Thand Ringqvist (C)
            </item>
            <item xml:id="i-B21ci7zDD2AtyRKfZ7M6ob" who="i-PYk1FHT5xHTWNczRYuGRJg">
              Anders Ådahl (C)
            </item>
            <item xml:id="i-R9xbcZCFvv4Htb4a1eSCHi" who="i-LHNecLttGkFNptLa6AG81p">
              Helena Vilhelmsson (C)
            </item>
            <item xml:id="i-FAxV9xAtEYZaDQ6JFis9JW" who="i-Qqu9byP8zwudzHA8ErxkRe">
              Rickard Nordin (C)
            </item>
          </list>
        </div>
      </div>
    </body>
  </text>
</TEI>
