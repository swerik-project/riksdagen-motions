<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-CU-03598">
  <teiHeader>
    <fileDesc>
      <titleStmt>
        <title>Konsumenträtt</title>
        <author corresp="i-7EGhEVdWhirq9oiHvVcrQR">av Lotta Johnsson Fornarve m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3598 av Lotta Johnsson Fornarve m.fl. (V)</title>
          <idno type="rdwebb">H5023598</idno>
          <rs type="number">3598</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H5023598/text</ref>
          <ref type="dokument_url_html">http://data.riksdagen.se/dokument/H5023598</ref>
          <ref type="dokumentstatus_url_xml">http://data.riksdagen.se/dokumentstatus/H5023598</ref>
          <ref type="docx">http://data.riksdagen.se/fil/FA516E93-10C5-4998-A336-FC88FBB9F1C6</ref>
          <ref type="pdf">http://data.riksdagen.se/fil/9030DEBF-E1FB-44EA-8A06-0EEE3546EE5F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-W3jaX99r7XRSAUePvz4uji" type="signed"/>
        <correspContext corresp="i-W3jaX99r7XRSAUePvz4uji">
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-XodLwXCfPrQ9mYyF1innY9" type="submitted">
          <date when="2017-10-05"/>
          <time when="14:44:44"/>
        </correspAction>
        <correspAction xml:id="i-GLH8DD6KG9Zh6ybAzuSvtj" type="reviewed">
          <date when="2017-10-05"/>
          <time when="15:53:44"/>
        </correspAction>
        <correspAction xml:id="i-XZ6sJvWTTzDgWhpDq6GBJm" type="referred">
          <date when="2017-10-13"/>
        </correspAction>
        <correspAction xml:id="i-2dANN5sr5euCZjhkivojcZ" type="assigned">
          <date when="2018-11-22"/>
          <time when="09:59:04"/>
        </correspAction>
        <correspContext corresp="i-2dANN5sr5euCZjhkivojcZ">
          <ref type="assignedTo">Civilutskottet</ref>
        </correspContext>
        <correspAction xml:id="i-3qymyCrYrtTMWUron7Sm7F" type="behandlas_i"/>
        <correspContext corresp="i-3qymyCrYrtTMWUron7Sm7F">
          <ref type="uppgift">2017/18:CU10</ref>
          <ref type="ref_dok_id">H501CU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU10</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2piUsqfNK2rqvM31Npzamo" type="behandlas_i"/>
        <correspContext corresp="i-2piUsqfNK2rqvM31Npzamo">
          <ref type="uppgift">2017/18:CU17</ref>
          <ref type="ref_dok_id">H501CU17</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU17</ref>
          <ref type="ref_dok_titel">Ersättningsrätt och insolvensrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NYSqjqbmbt5doX6HzcgtrH" type="behandlas_i"/>
        <correspContext corresp="i-NYSqjqbmbt5doX6HzcgtrH">
          <ref type="uppgift">2017/18:FöU7</ref>
          <ref type="ref_dok_id">H501FöU7</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NBMVDAXvBvNuGHA6nuqtGH" type="behandlas_i"/>
        <correspContext corresp="i-NBMVDAXvBvNuGHA6nuqtGH">
          <ref type="uppgift">2017/18:MJU12</ref>
          <ref type="ref_dok_id">H501MJU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">MJU12</ref>
          <ref type="ref_dok_titel">Kemikaliepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PFft1jzLdnPLKitdvVtBou" type="behandlas_i"/>
        <correspContext corresp="i-PFft1jzLdnPLKitdvVtBou">
          <ref type="uppgift">2017/18:CU20</ref>
          <ref type="ref_dok_id">H501CU20</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU20</ref>
          <ref type="ref_dok_titel">Räntetak och andra åtgärder på marknaden för snabblån och andra högkostnadskrediter</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9CrJvAE7ZsWw54ySxUB7md" type="behandlas_i"/>
        <correspContext corresp="i-9CrJvAE7ZsWw54ySxUB7md">
          <ref type="uppgift">2017/18:SoU9</ref>
          <ref type="ref_dok_id">H501SoU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SoU9</ref>
          <ref type="ref_dok_titel">Hälso- och sjukvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-BKbukf9vyxbn77HTmT7HRK" type="motHeader">
        <div xml:id="i-UzEmppT6hTVfy1LUxUVoi1" type="motTitle">
          Motion till riksdagen 2017/18:3598 av Lotta Johnsson Fornarve
          m.fl. (V) Konsumenträtt
        </div>
      </div>
      <div xml:id="i-XUnb75bNmdAQvybkAE66WE" type="motBody">
        <div xml:id="i-2gQuyqQVUrxcFByvdqxS4g" type="TOC">
          <head xml:id="i-JXSziRKCVRtPZXhwG1rEHY">
            1Innehållsförteckning
          </head>
          <list xml:id="i-MTsCxeNtYoJUE15D64AiX">
            <item xml:id="i-82cyx3D8oxzSHG6HC297S5" style="indent-level: 1">
              2Förslag till riksdagsbeslut
            </item>
            <item xml:id="i-XmcLkpv1TZix3LTh8RtUky" style="indent-level: 1">
              3Inledning
            </item>
            <item xml:id="i-J4VDGcsdg8pAbexiA7WSpr" style="indent-level: 1">
              4Alla konsumenter ska ha rätt till god konsumentvägledning
            </item>
            <item xml:id="i-LW1KvRh3LxJaqRWruTFjJm" style="indent-level: 2">
              4.1Förebyggande arbete och rätt kompetens för konsumentvägledare
            </item>
            <item xml:id="i-BR8cxTaRagod4wRAJdfRLy" style="indent-level: 1">
              5Stärkt konsumentskydd vid telefonförsäljning
            </item>
            <item xml:id="i-Qs3aWsDjNPjEX2cqPjNYg4" style="indent-level: 2">
              5.1Skriftliga avtal
            </item>
            <item xml:id="i-3Jw6A2RxnMhwWGAUnMZVty" style="indent-level: 2">
              5.2Omvänt Nixregister
            </item>
            <item xml:id="i-FiEYJacxQo3TMxBtoKw8E9" style="indent-level: 1">
              6En miljövänligare konsumtion
            </item>
            <item xml:id="i-3dsjdb2ERc6VNJJoWk8po1" style="indent-level: 2">
              6.1Stärk reklamationsrätten för en hållbar konsumtion
            </item>
            <item xml:id="i-RvVkvuSWXiJF5wKT2ZUpTo" style="indent-level: 2">
              6.2Stärk konsumentskyddet vid delningsekonomi
            </item>
            <item xml:id="i-QUPQ7gViVQqmYVUpqDrNR7" style="indent-level: 1">
              7En feministisk konsumentpolitik
            </item>
            <item xml:id="i-7Uc7kKYDDmjJTT35XYPWuE" style="indent-level: 2">
              7.1Könsdiskriminerande reklam
            </item>
            <item xml:id="i-SLEhexquJ7vC6FSBgV9tse" style="indent-level: 2">
              7.2Förstärk tillsynen av mensskydd
            </item>
            <item xml:id="i-HhkJtyRgz64XXZheazvTkE" style="indent-level: 2">
              7.3Stärkt lagstiftning i samband med skönhetsoperationer och
              kroppsbehandlingar
            </item>
            <item xml:id="i-MiLrMruh7ZbAgVdi3qbKq9" style="indent-level: 1">
              8Barn i konsumtionssamhället
            </item>
            <item xml:id="i-Er64MwvEskNtg4d3v3m2hb" style="indent-level: 2">
              8.1Reklam riktad till barn
            </item>
            <item xml:id="i-9ekekTiKdmBfaMrBeEvYCR" style="indent-level: 2">
              8.2Ge barn en giftfri vardag
            </item>
            <item xml:id="i-8rQtA9tLScbkX9TCgb9Tmf" style="indent-level: 1">
              9En giftfri konsumtion
            </item>
            <item xml:id="i-DE1HhY3r8Ci5T8yMTRhrKb" style="indent-level: 1">
              10Stärkta åtgärder mot överskuldsättning
            </item>
            <item xml:id="i-CVgoeHU1sFQLFEmASg9UWR" style="indent-level: 2">
              10.1Slutlig preskriptionstid
            </item>
            <item xml:id="i-8m6XMZSBLdVfEeCtwoSnkw" style="indent-level: 2">
              10.2Förebyggande arbete
            </item>
            <item xml:id="i-TeNfmehPrXLH83N75VVicd" style="indent-level: 2">
              10.3Förbjud snabblån
            </item>
            <item xml:id="i-4bC5Vt8TkMpAwFbE5RjJGW" style="indent-level: 1">
              11Fyrverkerier
            </item>
          </list>
        </div>
        <div xml:id="i-4h1WM3tUYdnFfNx9SwooWL" type="motProposal" subtype="förslag">
          <head xml:id="i-5YjKZ6gwf1wx7PuvcrvQar">
            2 Förslag till riksdagsbeslut
          </head>
          <list xml:id="i-SbjgttT3JAG7A6KwYNHMio" style="ol">
            <item xml:id="i-EVmCq5zsWeJF183kuXstYu">
              Riksdagen ställer sig bakom det som anförs i motionen om att
              regeringen bör utreda möjligheten att göra kommunerna skyldiga
              att tillhandahålla konsumentvägledning och tillkännager detta
              för regeringen.
            </item>
            <item xml:id="i-5d1QSVbSp7j4Zj2AWS11kd">
              Riksdagen ställer sig bakom det som anförs i motionen om att
              regeringen bör vidta åtgärder för att tillse att Konsumentverkets
              arbete med att utbilda och fortbilda konsumentvägledare ökar och
              tillkännager detta för regeringen.
            </item>
            <item xml:id="i-JU4WR7zAzfVAcpE5zTy7rv">
              Riksdagen ställer sig bakom det som anförs i motionen om att
              regeringen bör återkomma med ett förslag om att införa ett omvänt
              Nixregister och tillkännager detta för regeringen.
            </item>
            <item xml:id="i-Dei9v7YBcQtHj6NjmM6MYU">
              Riksdagen ställer sig bakom det som anförs i motionen om att
              regeringen bör återkomma med ett förslag som syftar till att hindra
              oseriösa försäljningsmetoder via mobiltelefoner och sms och tillkännager
              detta för regeringen.
            </item>
            <item xml:id="i-ViUHUCT7TZJUXZ5FxDtTMj">
              Riksdagen ställer sig bakom det som anförs i motionen om att
              regeringen bör utreda en stärkt reklamationsrätt omfattande minst
              tre år där det är upp till företaget att bevisa att det inte handlar
              om kvalitets- eller fabrikationsfel och tillkännager detta för
              regeringen.
            </item>
            <item xml:id="i-QN2Xmm8JipkTQJvX72qyrK">
              Riksdagen ställer sig bakom det som anförs i motionen om att
              ett stärkt konsumentskydd i delningsekonomi bör utredas ytterligare
              och tillkännager detta för regeringen.
            </item>
            <item xml:id="i-JKsppeL37tg6wjPMFNwJzw">
              Riksdagen ställer sig bakom det som anförs i motionen om att
              regeringen bör återkomma med förslag till lagstiftning om förbud
              mot könsdiskriminerande reklam i enlighet med utredningens förslag
              och tillkännager detta för regeringen.
            </item>
            <item xml:id="i-MD46jE6S39ZyjcVz32HGF1">
              Riksdagen ställer sig bakom det som anförs i motionen om att
              det bör göras en översyn av lagstiftningen som omfattar tillsyn
              och testning av mensskydd och tillkännager detta för regeringen.
            </item>
            <item xml:id="i-mZYo55rQ7giX9gvywK4nJ">
              Riksdagen ställer sig bakom det som anförs i motionen om att
              regeringen bör komma med förslag till ny lagstiftning om kroppsbehandlingar
              och tillkännager detta för regeringen.
            </item>
            <item xml:id="i-CTpxxZ53rJrVtFk3hAZwzt">
              Riksdagen ställer sig bakom det som anförs i motionen om att
              det bör göras en översyn av lagar och riktlinjer som rör marknadsföring
              som riktar sig till barn och tillkännager detta för regeringen.
            </item>
            <item xml:id="i-QiZ7kv6WJAfe2pLpGr2uZG">
              Riksdagen ställer sig bakom det som anförs i motionen om att
              det behöver vidtas åtgärder för att förstärka tillsynen och uppföljningen
              av att lagar och riktlinjer följs vid marknadsföring riktad till
              barn och tillkännager detta för regeringen.
            </item>
            <item xml:id="i-NYW5hHcsPcY4jLXTQ3WF9N">
              Riksdagen ställer sig bakom det som anförs i motionen om att
              det bör göras en översyn av lagstiftningen i syfte att skapa en
              giftfri vardag för barn och förbjuda skadliga kemikalier, metaller
              och doftämnen i leksaker, kläder och andra produkter som är anpassade
              för och används av barn och tillkännager detta för regeringen.
            </item>
            <item xml:id="i-Nq7RxnPoPtBkrd3Fa1Q3g8">
              Riksdagen ställer sig bakom det som anförs i motionen om att
              regeringen snarast bör ta initiativ inom EU för att förbjuda skadliga
              kemikalier, metaller och doftämnen i leksaker, kläder och andra
              produkter som är anpassade för och används av barn och tillkännager
              detta för regeringen.
            </item>
            <item xml:id="i-PG7puma77wTYHE59XR2tyQ">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att huvudregeln
              för betalningsplanens längd vid skuldsanering för privatpersoner
              sänks från fem år till tre år med två betalningsfria månader och
              tillkännager detta för regeringen.
            </item>
            <item xml:id="i-DsmANyyLWUTUjvQvRsTDqu">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att det införs
              en slutlig preskriptionstid för skulder och tillkännager detta
              för regeringen.
            </item>
            <item xml:id="i-A77sGWQA6LgsGP9sXfJhVF">
              Riksdagen ställer sig bakom det som anförs i motionen om att
              det bör göras en barnkonsekvensanalys och lämnas förslag som förbättrar
              situationen för alla de barn och unga som lever i familjer med
              överskuldsättning och tillkännager detta för regeringen.
            </item>
            <item xml:id="i-2GRsvN7DbEb7pUJ9XG3APR">
              Riksdagen ställer sig bakom det som anförs i motionen om att
              regeringen snarast bör lägga fram ett förslag som innebär att
              sms-lån och andra snabblån förbjuds och tillkännager detta för
              regeringen.
            </item>
            <item xml:id="i-NudzQR1zoXRWwFPn5X1oy2">
              Riksdagen ställer sig bakom det som anförs i motionen om att
              regeringen bör återkomma med förslag för att förbättra tillsynen
              och efterlevnaden vad gäller användandet av fyrverkerier och tillkännager
              detta för regeringen.
            </item>
          </list>
        </div>
        <div xml:id="i-K64trcU7xpexpWSWursYzu" type="motContent">
          <head xml:id="i-HUt3qEdshL69v9GCMpjJpD" type="h1">
            3 Inledning
          </head>
          <p xml:id="i-atfpgA6Thkomv541Erauk">
            Det blir allt svårare och mer komplicerat att vara konsument.
            Mer tekniskt avancerade produkter, fler komplicerade finansiella
            tjänster och en global marknad innebär många möjligheter, men
            ställer också konsumenten inför större utmaningar. Trots att det
            finns ett omfattande konsumentskydd är konsumenterna ständigt
            i underläge. Det gäller både vid val av produkter och vid tvister.
            Avancerade metoder används för att få oss männi­skor att konsumera
            så mycket som möjligt. Dagligen översköljs vi av reklam där vi
            uppmanas att konsumera mer av varor och tjänster. Marknadsföringen
            är ofta mycket aggressiv och vänder sig inte sällan till grupper
            av konsumenter som redan är ekono­miskt utsatta.
          </p>
          <p xml:id="i-MNnFrFrYMrK9aRyPJ9cgiV">
            Den svenska konsumentpolitiken har en lång tradition och ingår
            som en naturlig del i välfärdssamhället. Vänsterpartiet ser att
            alla människor i dag inte har möjligheten att göra rationella
            och genomtänkta konsumtionsval, och därför behövs det både stöd
            till enskilda individer och ett tydligt regelverk.
          </p>
          <head xml:id="i-BP3Q2fWm77U14X4KuyQoU1" type="h1">
            4 Alla konsumenter ska ha rätt till god konsumentvägledning
          </head>
          <p xml:id="i-KP99HREannqJsVYgGZZLui">
            Det blir alltmer komplicerat att vara konsument i dag och tyvärr
            hamnar ofta konsumen­ten i underläge gentemot företagen. Det borde
            vara självklart att konsumenter som får problem kan få hjälp och
            stöd och att det stödet är likvärdigt oavsett var i landet en
            bor. Tyvärr ser vi hur utvecklingen går åt fel håll och hur den
            kommunala konsumentvägled­ningen i stället minskar. Enligt Konsumentverkets
            rapport från 2016 fortsätter antalet kommuner som erbjuder konsumentvägledning
            att minska. I dag saknar invånarna i 42 kommuner möjlighet att
            få lokal konsumentvägledning. Det är en minskning med elva kommuner
            jämfört med året innan. Det innebär att sammanlagt 944 000 personer
            saknar tillgång till konsumentvägledning i sin kommun. I fjol
            var motsvarande siffra ca 780 000.
          </p>
          <p xml:id="i-RToeP1yt6vzmooaqtaC6bC">
            Konsumentverket, som under många år kartlagt kommunernas konsumentvägled­ning,
            visar i sin senaste rapport att det kommunala stödet är nere på
            104 årsarbetskrafter i Sverige. För tio år sedan var det sammanlagt
            151 årsarbetskrafter i kommunerna som arbetade med konsumentvägledning.
            Så sent som förra året var siffran 125. Konsument­verket konstaterar
            att detta är en rekordlåg nivå, vilket gör att det finns anledning
            att känna en stor oro.
          </p>
          <p xml:id="i-74TzMujUfxuWg6ebFBGt6b">
            Införandet av Hallå konsument var en nödvändig och viktig åtgärd,
            men den nationella rådgivningen kan aldrig ersätta den kommunala.
            De är beroende av och kompletterar varandra för att tillsammans
            ge ett bra konsumentstöd. Kommunernas konsumentvägledning har,
            till skillnad från den nationella vägledningen, den lokala förankringen
            och kan ge ett mer personligt stöd. Det har också visat sig att
            den lokala vägledningen får ta emot alltmer komplicerade ärenden.
            I många kommuner erbjuds också fysiska möten och hjälp att tolka
            avtal eller andra dokument. Några kommuner hjälper också till
            att medla mellan konsument och företagare.
          </p>
          <p xml:id="i-UWBkWiHwykw3P36A4u1K3g">
            De flesta kommuner erbjuder någon form av konsumentvägledning,
            men tyvärr är denna många gånger alltför bristfällig. Enligt Sveriges
            konsumenter och Konsument­vägledarnas förening hamnar 84 av landets
            kommuner under den skamgräns som organisationerna satt upp för
            vad som är en rimlig nivå för konsumentvägledning. Dessa kommuner
            erbjuder mycket lite eller ingen konsumentvägledning över huvud
            taget. Det innebär att två miljoner konsumenter har mycket svårt
            att få stöd och hjälp.
          </p>
          <p xml:id="i-CGFXP67VAfzoqo39LBbFFm">
            Det är mot denna bakgrund därför helt nödvändigt att lagstifta
            om införandet av en skyldighet för landets kommuner att tillhandahålla
            en god konsumentvägledning så att Sveriges konsumenter kan garanteras
            ett likvärdigt konsumentstöd över hela landet. Det är inte rimligt
            att möjligheten till god konsumentvägledning ska vara beroende
            av var i landet en bor.
          </p>
          <p xml:id="i-XWdQWGN2sLX6MGGNRLsiV2">
            Det finns i dag en skyldighet för kommunerna att tillhandahålla
            skuld- och budget­rådgivning i skuldsaneringslagen. Konsumentverket
            ska stödja och ge vägledning för den budget- och skuldrådgivning
            som kommunerna ansvarar för. Det borde mot den bakgrunden vara
            rimligt att även lagstifta om obligatorisk kommunal konsumentväg­ledning,
            vilket är en fråga som är starkt sammanlänkad med budget- och
            skuldråd­givningen som kommunen är skyldig att tillhandahålla.
          </p>
          <p xml:id="i-KvLzd1B7NZcS2ejLvnjrB9">
            Om det går snett med bilköpet, hantverkartjänsten m.m. och konsumenten
            inte kan hävda sina lagstadgade rättigheter, så kan detta resultera
            i nya lån som kan sluta i personliga ekonomiska katastrofer, skilsmässa,
            psykiska bekymmer, sjukskrivningar etc., vilket kan bli dyrbart
            även för kommunerna i slutändan. Att investera i konsument­vägledning
            är en investering för framtiden som kan spara stora summor både
            för den enskilde och för samhället.
          </p>
          <p xml:id="i-RL6TMKjAwmsz6hih13t5FS">
            Regeringen bör därför utreda möjligheten att göra kommunerna
            skyldiga att till­handahålla konsumentvägledning. Detta bör riksdagen
            ställa sig bakom och ge regeringen till känna.
          </p>
          <head xml:id="i-BwABAg7v3CoETxmxQRQu1n" type="h2">
            4.1 Förebyggande arbete och rätt kompetens för konsument­vägledare
          </head>
          <p xml:id="i-3FvQj7KmYwdH2d2JtCJbDw">
            Vänsterpartiets uppfattning är att det krävs mer långsiktiga
            satsningar för att utveckla en konsumentvägledning som kan komma
            alla konsumenter till godo. I detta arbete är det förebyggande
            arbetet av stor betydelse. Genom det förebyggande arbetet kan
            den lokala vägledaren nå ut på bred front och konsumenter kan
            informeras och göras uppmärksamma på typiska fallgropar och problemområden.
            Med goda kunskaper om vad som gäller på konsumentmarknaden och
            vart enskilda kan vända sig för stöd och hjälp så kan vi stärka
            konsumenternas makt och inflytande i samhället. Det är en viktig
            demokratifråga. De lokala konsumentvägledarna är i detta sammanhang
            en central och viktig resurs, och då räcker det inte med att kommunerna
            avsätter några få timmar i veckan till konsumentvägledning. Det
            är i stället önskvärt att exempelvis förstärka konsumentinformationen
            i grundskolan, gymnasieskolan, gymnasiesärskolan samt på sfi.
            Särskilda insatser kan också göras i samarbete med föreningslivet
            och olika folkrörelser.
          </p>
          <p xml:id="i-MaGvUVpZ8RaHGrPA3JJy3Q">
            Konsumentvägledningen behöver ha ett bra innehåll och hålla en
            god kvalitet. Det är därför viktigt att konsumentvägledare har
            rätt utbildning och god kompetens på området.
          </p>
          <p xml:id="i-Htkimv4kyLTPVLT9n14pBd">
            I många kommuner har konsumentvägledning lagts på tjänstemän
            som har andra tunga ansvarsområden eller på generalister på medborgarkontor.
            Konsumentfrågorna greppar över ett stort område som kräver hög
            kompetens, ständig uppdatering och fördjupade kunskaper, inte
            minst inom konsumenträtten där lagar och praxis ständigt förändras.
            Medborgarkontor kan med sina oftast generösa öppettider vara ett
            utmärkt komplement till konsumentvägledningsverksamheten, men
            erfarenheterna visar att konsumenternas frågor ofta är så komplicerade
            att det ändå måste utses någon eller några personer med specialistkompetens.
            Det innebär att konsumentvägledaransvaret behöver ligga på särskilda
            konsumentvägledare med adekvat utbildning. Konsument­verket erbjuder
            även utmärkta kurser, vidareutbildning och bra stöd för kommunala
            konsumentvägledare. Dock har detta urholkats på senare år så ett
            tydliggörande om att detta är ett område som Konsumentverket ska
            jobba med bör tillkomma. Regeringen bör vidta åtgärder för att
            tillse att Konsumentverkets arbete med att utbilda och fortbilda
            konsumentvägledare ökar. Detta bör riksdagen ställa sig bakom
            och ge regeringen till känna.
          </p>
          <head xml:id="i-N7A7vjPHhraZZpZjCTqozV" type="h1">
            5 Stärkt konsumentskydd vid telefonförsäljning
          </head>
          <p xml:id="i-83JACKwP8iLtgMwhMuvBeT">
            Problem som uppstår i samband med telefonförsäljningar har ökat
            under de senaste åren, vilket bekräftas av Konsumentverket, kommunala
            konsumentvägledare och Sveriges Konsumenter. Konsumentverket anser
            att det finns stora problem som orsakats av telefonförsäljning,
            samt att problemen ökat med åren och att det inom vissa områden
            är en markant ökning. Det handlar om allt från stark irritation
            över att bli störd till rent bedrägeri. Utredningen om konsumentskydd
            vid telefonförsäljning (SOU 2015:61) bekräftar att det finns ett
            betydande missnöje bland konsumenter när det gäller telefonförsäljning.
            Sedan utredningen presenterades har det inkommit över 2 500 anmälningar
            på telefonförsäljning till Konsumentverket. Antalet klagomål och
            frågor under samma tid var över 10 000. Utredningens kartläggning
            visar att det finns konsumentgrupper som är särskilt utsatta vid
            telefonförsäljning, bl.a. vissa äldre, personer som inte behärskar
            svenska språket och personer med olika funktionsned­sättningar.
            Sammantaget bedömer utredningen att åtgärder behöver vidtas för
            att stärka konsumentskyddet.
          </p>
          <head xml:id="i-QWiVWdZVHCgngmKmxx5Bj7" type="h2">
            5.1 Skriftliga avtal
          </head>
          <p xml:id="i-PFpmVWXUNrBvyhnjfqKDpU">
            Dagens telefonförsäljning och telefonmarknadsföring skapar ofta
            oklarheter för konsumenter. Många konsumenter har svårt att förstå
            villkoren för köpeavtal som sluts vid telefonförsäljning. Det
            kan bero på brister i informationen från försäljaren och att avtalet
            ofta ingås snabbt. Vidare förekommer det att mindre seriösa telemarketing­företag
            genom rena bluffmetoder lurar konsumenter och även företagare
            att tro att de ingått bindande avtal.
          </p>
          <p xml:id="i-98ZmFtXvG8ncR42btS7xR8">
            I betänkandet Ett stärkt konsumentskydd vid telefonförsäljning
            (SOU 2015:61) konstateras att en central del av dagens konsumentproblem
            gäller oklarheter i fråga om avtal som ingås via telefon, därför
            föreslår utredningen också att det ska lagstiftas om krav på skriftliga
            avtal vid telefonförsäljning. Vänsterpartiet delar utredningens
            slutsats angående behovet om att lagstifta om en skriftlig bekräftelse
            för att avtal ingångna via telefon ska bli bindande. Detta är
            dessutom ett krav som Vänsterpartiet under många år har motionerat
            om i riksdagen och som vi anser bör vara gällande både för privat­personer
            och för mindre företag.
          </p>
          <p xml:id="i-XGpmyHWYMfnryX2YcnSkrw">
            Värt att notera är också att Sverige länge haft ett relativt
            lågt rättsligt skydd för konsumenterna vid telefonförsäljning
            jämfört med jämförbara länder i Europa, bl.a. våra nordiska grannländer
            och Tyskland. I både Tyskland och Norge finns redan lag om skriftliga
            avtal i samband med telefonförsäljning.
          </p>
          <p xml:id="i-45j2hjYgACHB2MuMBh5hmQ">
            Dagens teknik möjliggör olika former av digitala lösningar, som
            t.ex. e-legitimation eller elektronisk signatur, för att underlätta
            godkännande av ett avtal. En sådan lösning borde även branschen
            vara intresserad av. Det får dock inte bli så att skriftlighetsregeln
            delvis kringgås exempelvis genom ett förfarande där konsumenten
            bara svarar på ett kortfattat sms utan rimlig möjlighet att sätta
            sig in i villkoren. Det är också av stor vikt att den nuvarande
            ångerrätten i samband med telefonförsäljning behålls och att informa­tionen
            om ångerrätten förbättras.
          </p>
          <p xml:id="i-99XQ3XW63SPnoLddp7mC5z">
            Vi välkomnar därför att regeringen aviserat att ett lagförslag
            kommer att utarbetas och utgår från att regeringen snarast återkommer
            med ett förslag som innebär att all telefonförsäljning ska bekräftas
            skriftligt av kunden i efterhand för att det ska uppstå ett bindande
            avtal.
          </p>
          <head xml:id="i-21QAkry7Rq58krd63xN65C" type="h2">
            5.2 Omvänt Nixregister
          </head>
          <p xml:id="i-GzzENsf2DbsdD5v88uxwwE">
            Vänsterpartiet anser att Nixregistret så som det ser ut i dag
            har stora brister och att det inte ger konsumenterna ett tillräckligt
            skydd. Det har blivit allt vanligare på nätet att enskilda avkrävs
            personuppgifter vid användandet av olika tjänster, trots att det
            egentligen inte skulle behövas för tjänstens funktion. Det är
            även vanligt förekommande att enskilda lockas att lämna ifrån
            sig sina uppgifter exempelvis genom gratiserbjudan­den eller i
            samband med olika tävlingar. Medvetenheten om vilka följder det
            kan få att lämna ifrån sig sådana uppgifter och hur uppgifterna
            sedan används är generellt sett låg. De flesta företag är dessutom
            dåliga på att informera om att det i praktiken innebär att en
            samtycker till att ens uppgifter kan spridas vidare till exempelvis
            företag i koncernen, evenemangspartner, tredje part etc. Detta
            får till följd att företag som en inte har ett kundförhållande
            till kan ringa, trots spärr i Nixregistret.
          </p>
          <p xml:id="i-5hUStXxxL2Ff8U8mSTJ6Zy">
            Andra problem med Nix är att det tar för lång tid för en spärr
            att träda i kraft och att rätten att ringa trots Nixspärr utifrån
            etablerade kundförhållanden gäller under en alldeles för lång
            tid efter det att avtalet med det aktuella företaget upphört att
            gälla. Ett kundförhållande kan med dagens teknik gå blixtsnabbt
            att etablera, varmed det omvända – att plocka bort namn och nummer
            ur ett register – rimligtvis borde gå lika snabbt. Så är dock
            inte fallet, vilket skapar en obalans till konsumentens nackdel.
          </p>
          <p xml:id="i-XVmhfLtHFLtc5edpHsusMY">
            Vänsterpartiet föreslår införande av ett omvänt Nixregister,
            dvs. att de konsumenter som vill ta emot direktreklam och försäljning
            via telefon anmäler detta till registret. Konsumenten gör då ett
            aktivt val att kunna bli uppringd i marknadsföringssyfte.
          </p>
          <p xml:id="i-2NgYs8mbbiHqvKpiyByPAh">
            Regeringen bör återkomma med ett förslag om att införa ett omvänt
            Nixregister. Detta bör riksdagen ställa sig bakom och ge regeringen
            till känna.
          </p>
          <p xml:id="i-BfN2TjmiP3fb5ptSkVTLDn">
            Enligt marknadsföringslagen är det inte tillåtet att skicka sms
            eller mms i marknads­föringssyfte till mobiltelefon utan att konsumenten
            först samtyckt till det. Trots detta ökar antalet anmälningar
            till Konsumentverket angående sms-reklam till konsumenter som
            inte godkänt det i förväg. Många anmälningar gäller även företag
            som tillhanda­håller tjänster som ringsignaler eller spel som
            riktar sig till barn som beställer tjänsten i tron att den är
            gratis. Regeringen bör återkomma med ett förslag som syftar till
            att hindra oseriösa försäljningsmetoder via mobiltelefoner och
            sms. Detta bör riksdagen ställa sig bakom och ge regeringen till
            känna.
          </p>
          <head xml:id="i-6csdC7MEp6vdntkMaWMd7J" type="h1">
            6 En miljövänligare konsumtion
          </head>
          <p xml:id="i-HqzcAfm7FHbT3cm4KVFuvF">
            För de flesta är det nödvändigt att köpa nya saker då och då.
            All konsumtion har någon form av påverkan på vår miljö men för
            att minska den negativa miljöpåverkan är det viktigt att saker
            har en lång hållbarhet.
          </p>
          <head xml:id="i-EzTEHE7naLowy1UxbBnsC6" type="h2">
            6.1 Stärk reklamationsrätten för en hållbar konsumtion
          </head>
          <p xml:id="i-A1zcKQKXWhrXJLVgCdTvcU">
            En stor del av dagens miljöproblem hänger ihop med våra konsumtionsmönster.
            Vi äger allt fler prylar som avverkas i snabb takt – kläder, mobiltelefoner
            och kök är några exempel. Många av dessa produkter skulle kunna
            användas under längre tid. Detta leder till ökad belastning på
            våra gemensamma resurser. Om en diskmaskin kan användas i två
            år eller tio år är naturligtvis en stor skillnad både i påfrestning
            på konsumentens plånbok och på miljön. Det nuvarande konsumtionsmönstret
            går dessutom dåligt ihop med strävan efter ett hållbart samhälle
            och FN:s miljömål i Agenda 2030.
          </p>
          <p xml:id="i-KydGzgNAsseXTE7o6kE9EX">
            För att konsumtionens negativa klimat- och miljöpåverkan ska
            minska måste vi förändra hur och vad vi konsumerar. Regeringen
            har tagit fram en strategi för hållbar konsumtion som tar sikte
            på vad staten kan göra tillsammans med kommuner, näringsliv och
            det civila samhället för att underlätta för oss konsumenter att
            agera hållbart. Strategin innehåller flera bra förslag men vi
            saknar förslag om att stärka konsument­lagarna när det gäller
            garanti- och reklamationstider.
          </p>
          <p xml:id="i-BWYg2qsaHdyuQpxYrYxhSh">
            När en produkt inte håller måttet kan du enligt konsumenträtten
            reklamera den, alltså gå tillbaka till affären och få den ersatt,
            reparerad eller helt häva köpet. Men dagens regler är otydliga
            och otillräckliga ur ett konsumentperspektiv. Trots att reklamations­rätten
            är satt till tre år, är det enligt lagen endast sex månaders garanti.
            Under den perioden är det företaget som har bevisbördan och ska
            bevisa att det inte är ett ursprungligt fel på varan. Därefter
            och fram till tre års tid måste konsumenten själv bevisa att det
            handlar om ett ursprungligt fel som inte orsakats genom vårdslös
            användning.
          </p>
          <p xml:id="i-VCNKwBE5R4AJmY6ddQoNR8">
            Vänsterpartiet vill därför se en utredning om stärkt reklamationsrätt
            i minst tre år där det är upp till företaget att bevisa att det
            inte handlar om kvalitets- eller fabrikationsfel. Då kan fler
            konsumenter få rätt mot företagen och bristfälliga produkter ”straffas
            ut”. Dessa åtgärder skulle kunna öka viljan att producera fler
            hållbara produkter. Stärker vi konsumentens skydd vid reklamation
            så blir det dessutom enklare för konsumenten att välja och ställa
            krav på mer hållbara produkter. Regeringen bör utreda en stärkt
            reklamationsrätt omfattande minst tre år där det är upp till företaget
            att bevisa att det inte handlar om kvalitets- eller fabrikationsfel.
            Detta bör riksdagen ställa sig bakom och ge regeringen till känna.
          </p>
          <head xml:id="i-Bd6TVkRthm6hzJ4KZezkuV" type="h2">
            6.2 Stärk konsumentskyddet vid delningsekonomi
          </head>
          <p xml:id="i-8FzFZkzcvpXcYFg6CeTZgF">
            Ett annat bra sätt för att inte överkonsumera är att dela, hyra
            eller låna – det som kallas delningsekonomi eller kooperativ ekonomi.
            Det fungerar förenklat sett så att du och många andra antingen
            delar på olika produkter eller tillhandahåller era egna saker
            för andra att använda eller hyra. Med delningsekonomi menas, enkelt
            uttryckt, den del av ekonomin där privatpersoner, ofta via webbplattformar,
            kan hyra, hyra ut, byta eller låna tillgångar av varandra såsom
            maskiner, verktyg, fordon och bostäder eller erbjuda småtjänster
            såsom trädgårdsarbete eller snöskottning.
          </p>
          <p xml:id="i-7Wrx8v3TrU6MJhyJM28nkW">
            Det finns mycket du kanske inte har användning för så många gånger
            i livet, men som du kan behöva ibland, som t.ex. verktyg. En borrmaskin
            exempelvis används i genomsnitt 8 minuter under sin ägares liv.
            Att köpa in nytt för de här sporadiska tillfällena är inte bra
            för vare sig plånboken eller miljön. Ett annat alternativ är att
            samordna sig för att dela bil eller samåka. I flera städer finns
            det s.k. klädbibliotek där du kan låna plagg i några veckor för
            att sedan lämna tillbaka.
          </p>
          <p xml:id="i-AqtEByyFsb8tJgBvqydFxp">
            Enligt den statliga utredningen Delningsekonomi – På användarnas
            villkor (SOU 2017:26) har omkring 10 procent av befolkningen använt
            sig av delningsekonomi under de senaste två åren. En klar majoritet,
            omkring 80 procent, av de som deltagit i delningsekonomin har
            övervägande positiva erfarenheter.
          </p>
          <p xml:id="i-7kSLEc4imosLwo9ApGnNxt">
            Vänsterpartiet delar utredningens slutsatser om att delningsekonomins
            utveckling bör följas samt att det finns ett stort behov av information
            till användare och till potentiella användare, av delningsekonomiska
            tjänster om t.ex. rättsregler, ansvars­förhållanden och skattekonsekvenser,
            samt att de delningsekonomiska plattformarna bär ett stort ansvar
            för att förmedla en sådan information.
          </p>
          <p xml:id="i-Bp54GauR9dQpra6aawcqz2">
            Även om delningsekonomin befinner sig i ett tidigt skede i Sverige
            så finns det tydliga tendenser till att denna typ av ekonomi växer
            i allt snabbare takt. Vi delar därför inte utredningens slutsats
            om att den nuvarande lagstiftningen på området i nuläget inte
            behöver ses över. Vänsterpartiet menar i stället att det är nödvändigt
            att säkerställa att konsumentskyddet utvecklas så att konsumenterna
            kan känna sig trygga i kollaborativ konsumtion. I dagsläget är
            konsumentlagstiftningen utformad för köp mellan ett företag och
            en privatperson. När det gäller kollaborativ konsumtion eller
            delandets ekonomi hyrs, delas eller köps varorna och tjänsterna
            ofta privatpersoner emellan. För en sådan konsumtion är konsumentskyddet
            i dag begränsat. Ett stärkt konsumentskydd i delningsekonomi bör
            därför utredas ytterligare. Detta bör riksdagen ställa sig bakom
            och ge regeringen till känna.
          </p>
          <p xml:id="i-TFmYPRTzQ4k1dJFWJ5eZSz">
            Vänsterpartiet delar även utredningens slutsats när man konstaterar
            att det är en brist att det i Sverige saknas en branschorganisation
            för plattformar i delningsekonomin. Sådana finns det t.ex. i Storbritannien
            och Nederländerna. En bransch- eller intresse­organisation skulle
            kunna verka för bättre information, skäliga användarvillkor, jämförbara
            betygssystem och, inte minst, en kvalitetscertifiering av delningsekonomiska
            plattformar. Det skulle gynna både plattformarna och användarna
            och i förlängningen bidra till delningsekonomins positiva utveckling.
          </p>
          <head xml:id="i-S4udTkiy2X8SiN6te517zj" type="h1">
            7 En feministisk konsumentpolitik
          </head>
          <p xml:id="i-EC3oCANYktYSYKna1di9SK">
            Vänsterpartiet är ett feministiskt parti. Det betyder att vi
            vill att kvinnor och män, flickor och pojkar ska ha lika rättigheter
            och möjligheter. Detta gäller även konsumentpolitiken där våra
            förslag syftar till att vi ska uppnå jämställdhet. För jämställdhet
            är inte något som kommer av sig självt. För att vi ska få ett
            jämställt samhälle krävs politisk vilja och konkreta förslag.
            En sådan sak är kvinnors rätt till reproduktiv hälsa. Inom konsumentpolitiken
            handlar det bl.a. om tillgång till giftfria mensskydd. Vi föreslår
            även ett förbud mot könsdiskriminerande reklam, som skapar och
            upprätthåller stereotypa idealbilder av män och kvinnor. År 2015
            kom en utredning (SOU 2015:100) om kroppsbehandlingar som konstaterade
            att konsumentskyddet är otillräckligt för den som genomgår estetiska
            kroppsbehandlingar. Därför vill vi se att regeringen tar till
            sig utredningens förslag.
          </p>
          <head xml:id="i-ACpURXRnRuiGf6cQvwp4KA" type="h2">
            7.1 Könsdiskriminerande reklam
          </head>
          <p xml:id="i-Qir5F5sH5VSPHTVSQfNhrU">
            Könsdiskriminerande reklam påverkar formandet av människors identitet
            och motverkar samhällets jämställdhetssträvanden. Sverige har
            genom olika internationella konven­tioner åtagit sig att motverka
            könsdiskriminering. Dock är varken marknadsföringslagen eller
            diskrimineringslagstiftningen tillämplig på könsdiskriminerande
            reklam. Lag­stiftaren har i stället överlåtit åt näringslivet
            att genom frivilliga åtgärder motverka den könsdiskriminerande
            reklamen.
          </p>
          <p xml:id="i-YGqJ5Zpx5X2baS7wuvqULC">
            Reklamen är ett medel som används i ett kommersiellt syfte för
            att påverka oss att konsumera. Även om reklamen har till huvudsyfte
            att öka efterfrågan på varor och tjänster påverkar den också mottagarens
            medvetande när det gäller frågor som inte har något direkt samband
            med de utannonserade varorna och tjänsterna. Reklamen skapar och
            upprätthåller stereotypa idealbilder av män och kvinnor. Bilderna
            är nästan utan undantag retuscherade, vilket leder till att de
            befäster ett skönhetsideal som inte existerar i verkligheten,
            något som kan få framför allt unga tjejer att må psykiskt dåligt.
            Skönhetsideal och objektifiering i reklam kan skapa en snedvriden
            kroppsbild, och ge ett lägre självförtroende. Reklamen skapar
            och upprätthåller den heterosexuella normen. Könsdiskriminerande
            reklam påverkar formandet av människors identitet och motverkar
            samhällets jämställdhetssträvanden.
          </p>
          <p xml:id="i-9RYM9NxK7yyfYYbk6UuGGM">
            Eftersom könsdiskriminerande reklam är ett allvarligt samhällsproblem
            som kräver effektivare åtgärder än vad denna branschfinansierade
            organisation erbjuder, menar Vänsterpartiet att en lagreglering
            är nödvändig i enlighet med den utredning som presenterades 2008
            (SOU 2008:5).
          </p>
          <p xml:id="i-BHpRKebuQkLbj6dGqv4kyD">
            Enligt vår mening är ett förbud den enda möjligheten att sätta
            stopp för könsdiskriminerande reklam. I våra nordiska grannländer
            finns redan ett förbud mot könsdiskriminerande reklam och det
            är hög tid att Sverige följer de andra nordiska ländernas exempel.
            Regeringen bör återkomma med förslag till lagstiftning om förbud
            mot könsdiskriminerande reklam i enlighet med utredningens förslag.
            Detta bör riks­dagen ställa sig bakom och ge regeringen till känna.
          </p>
          <head xml:id="i-XGrHvgpJ9kUX3TLk7KkPRY" type="h2">
            7.2 Förstärk tillsynen av mensskydd
          </head>
          <p xml:id="i-9Yf4raX6S2Cahuw3xx3qic">
            De flesta kvinnor använder mensskydd under en stor del av livet.
            Det innebär en stor utgift för många och i framtiden vill Vänsterpartiet
            se att det görs en utredning av beskattningen på hygienprodukter.
            Under en livstid använder varje kvinna ungefär 11 000 tamponger.
            Men vad många inte vet är att undersökningar har visat att tamponger
            kan innehålla kemikalier. Tamponger är oftast tillverkade av bomull
            och cellulosa­massan rayon. Bomullsodling kräver mycket stora
            mängder bekämpningsmedel om den inte är ekologisk och när cellulosamassan
            görs om till textil används farliga kemikalier. Rapporter visar
            att rester av dessa kan finnas kvar i tampongerna.
          </p>
          <p xml:id="i-XJGkSoJpPWk7Pkb4MfaztN">
            Sveriges Konsumenter har uppmärksammat att i en undersökning
            gjord i Argentina förra året visade det sig att så många som 85
            procent av alla tamponger innehöll glyfosater. Det är detsamma
            som det verksamma ämnet i det kontroversiella bekämpningsmedlet
            Roundup som misstänks vara cancerframkallande.
          </p>
          <p xml:id="i-Pf9nmHJh96nngHzN6G6m8H">
            I dag har Kemikalieinspektionen ansvar för att kontrollera mensskydd,
            men myndigheten har aldrig gjort något större test där de tittat
            på kemikalieinnehållet i tamponger, bindor eller menskoppar. Detta
            är självklart en stor brist. Liknande kroppsnära produkter som
            kondomer och plåster räknas som medicintekniska produkter och
            där har tillsynsmyndigheten Läkemedelsverket getts ett tydligt
            ansvar för att kontrollera.
          </p>
          <p xml:id="i-8nHH7GEzUTDeQWpf68GFNq">
            Menskoppen som blir alltmer populär är ur ett ekonomiskt och
            miljömässigt perspektiv bättre än andra alternativ. Men där gäller
            samma brist på kontroll som med de vanligare mensskydden. Menskoppar
            av plast skulle kunna innehålla ftalater som gör plasten mjuk,
            utan att vi som konsumenter har en aning om det. Ftalater misstänks
            vara hormonstörande vilket betyder att det skulle kunna påverka
            möjligheten att få barn.
          </p>
          <p xml:id="i-YEVVHytvxj6ua5Ayt5nbG2">
            Mot bakgrund av detta måste tillsynen av mensskydd avsevärt förbättras
            för att säkerställa att dessa är fria från farliga kemikalier.
            Det bör därför göras en översyn av lagstiftningen som omfattar
            tillsyn och testning av mensskydd. Detta bör riksdagen ställa
            sig bakom och ge regeringen till känna.
          </p>
          <head xml:id="i-4rMr3VCrREVuDxKmvQyLF8" type="h2">
            7.3 Stärkt lagstiftning i samband med skönhetsoperationer och
            kroppsbehandlingar
          </head>
          <p xml:id="i-GADMA8E8q85zpHcme1EWs9">
            Tusentals människor väljer att genomföra olika former av kroppsbehandlingar
            varje år och marknaden växer snabbt i Sverige. I dag finns det
            nästan 14 000 företag som säljer olika typer av estetiska kroppsbehandlingar.
            Men marknaden är delvis oreglerad och konsumentskyddet nästan
            obefintligt, trots att ingreppen kan ge svåra skador.
          </p>
          <p xml:id="i-Dd35RHaJkzrLs9YKFWTLkr">
            I dag finns det en uppsjö av olika ingrepp för den som vill förändra
            sitt utseende. Den vanligaste är tatueringar men det är även vanligt
            med fillerinjektioner för läpp­förstoring, fylliga kindben och
            raka näsor. Andra exempel är att använda nervgiftet Botox för
            att ta bort rynkor eller kosmetiska tatueringar för att skapa
            nya ögonbryn, och trådlyft hissar upp och slätar ut ansikten.
          </p>
          <p xml:id="i-8RAPSDhjFRXhwuJ874hMBw">
            Många utövare av skönhetsoperationer är seriösa, men tyvärr finns
            ett antal oseriösa utövare, vilket har lett till att människor
            fått stora skador efter ingreppen och i vissa fall har skadorna
            blivit bestående. Flera myndigheter har olika tillsynsansvar och
            det är oklart var deras ansvar börjar och slutar. I många fall
            görs det ingen löpande tillsyn alls. Det ställs inga särskilda
            kompetenskrav för att få utföra olika behandlingar och bristen
            på statistik gör att ingen vet hur vanligt det är med komplikationer
            eller oseriösa utövare.
          </p>
          <p xml:id="i-JGrCqb89nyo7g4xTApKgfn">
            Enligt SVT har ett stort antal patienser fått bestående men i
            samband med näsopera­tioner som utförts på en privatklinik i Stockholmsområdet.
            Flera av dem uppger att deras näsöppningar har blivit så trånga
            att de fått svårt att andas. Folkhälsomyndigheten uppger att under
            åren 2009–2013 smittades 71 personer med hepatit C till följd
            av en tatuering eller en piercing och de stora akutsjukhusen uppger
            att den vanligaste komplikationen som leder till ett besök är
            efter en bröstplastikoperation. Komplikationer till följd av laserbehandlingar
            och injektioner är också vanliga.
          </p>
          <p xml:id="i-5rH65SToLU7tFsmKLn7H8r">
            Trots att ingreppen kan innebära stora hälsorisker är kontrollen
            av utövarna dålig och konsumentskyddet mycket svagt. Det finns
            ingen samlad reglering för under vilka förutsättningar skönhetsingreppen
            får göras.
          </p>
          <p xml:id="i-PEejEyQLN7PPBnkfvKoxo8">
            Vänsterpartiet står därför bakom förslagen i den statliga utredningen
            Åtgärder för ett stärkt konsumentskydd (SOU 2015:16) om att det
            behövs en ny lagstiftning gällande kroppsbehandlingar. Utredningen
            bedömer att kroppsbehandlingar som görs i syfte att förändra utseendet
            är en konsumenttjänst vilket innebär att det är de konsument­skyddande
            reglerna som gäller och därför är det konsumentskyddet som måste
            stärkas, dvs. inte hälso- och sjukvårdens regelverk. Avgörande
            är att syftet med behandlingarna inte handlar om att medicinskt
            förebygga, utreda och behandla skador eller sjukdomar. Utan en
            lagstiftning på området hamnar den här typen av behandlingar lätt
            mellan stolarna och ingen tar något egentligt ansvar. Utredningen
            föreslår bl.a. att det införs krav på tillstånd för verksamheter
            som erbjuder kroppsbehandlingar och att ett nationellt register
            upprättas över de verksamheter som har tillstånd. Dessutom föreslås
            att kirurgiska ingrepp och injektioner enbart får utföras av särskilda,
            legitimerade yrkes­grupper. Utredningen föreslår även att en webbaserad
            oberoende informationstjänst inrättas. Detta är bra förslag som
            vi ställer oss bakom.
          </p>
          <p xml:id="i-WjpMubgt6YBB1ubYneLqfj">
            Vänsterpartiet vill även utreda ett eventuellt införande av ansvarsförsäkringar,
            dvs. att det är operatören och andra inom skönhetsindustrin som
            står ansvariga genom en försäkring som de måste ha för att kunna
            utföra behandlingar. Försäkringen ska täcka uppenbart felaktiga
            behandlingar. Det är klinikerna som ska betala om de orsakar skador
            genom felbehandlingar.
          </p>
          <p xml:id="i-DCBdDgL49sZaTsfwWuzomW">
            Ytterligare en aspekt är avsaknaden av åldersgränser som blir
            påtaglig när det saknas ett konsumentskydd. Unga människor kan
            i dag köpa tjänster av oseriösa aktörer och få men för livet.
            Regeringen bör därför komma med förslag till ny lagstiftning om
            kropps­behandlingar. Detta bör riksdagen ställa sig bakom och
            ge regeringen till känna.
          </p>
          <head xml:id="i-HY2dcGjaQ8qcMRCxRWR89f" type="h1">
            8 Barn i konsumtionssamhället
          </head>
          <p xml:id="i-NPgGBwCY2hW2fFvt7MWVFS">
            Enligt FN:s konvention om barnens rättigheter (barnkonventionen)
            ska barnets bästa komma i främsta rummet i alla åtgärder som rör
            barn. Den kommersiella pressen på konsumenter är stor och marknadsföringen
            är i många fall påträngande. Barn och unga är en särskilt utsatt
            grupp då de genom sin bristande erfarenhet är extra mottagliga
            för kommersiella budskap och inte har samma förmåga som vuxna
            att kritiskt granska marknadsföringen. Därför är barn och unga
            en extra skyddsvärd grupp, vilket även kommer till uttryck i marknadsföringslagen.
            Det är mot den bakgrunden beklämmande att behöva konstatera att
            marknadsföring till barn ofta är både aggressiv och omfattande,
            och särskilt oroande är utvecklingen av reklam riktad mot barn
            på internet. Företag använder sig ofta av säljfrämjande åtgärder
            som utdelning av leksaker och gratiser­bjudanden. Det blir också
            allt vanligare att produkter marknadsförs i handeln och placeras
            i t.ex. varuhus på ett sådant sätt att barn och unga konsumenter
            lockas till påverkan och köp.
          </p>
          <head xml:id="i-8mkQtDyoo2hEhwVefG1ySE" type="h2">
            8.1 Reklam riktad till barn
          </head>
          <p xml:id="i-Ts9QCWsLyHvvsvP41PcNAQ">
            Det är alltid förbjudet att rikta direkta köpuppmaningar till
            barn under 18 år. Det gäller i alla typer av medier, och gäller
            även köpuppmaningar som förmedlas till barn via deras mobiltelefoner.
            Reklam får inte heller uppmana ett barn att övertala sina föräldrar
            eller andra vuxna att köpa något åt barnet.
          </p>
          <p xml:id="i-AQbedGzJbsBuAmLDZWnYz">
            Barn kan ha svårt att skilja på reklaminslag och tv-program.
            De förstår inte heller alltid att syftet med reklam är att locka
            till köp. Därför får det inte förekomma någon reklam över huvud
            taget omedelbart före eller efter ett barnprogram som riktar sig
            till barn under 12 år. Barnprogram får inte heller brytas av reklam.
            Sedan tidigt 1990-tal har vi i Sverige en radio- och tv-lag som
            förbjuder reklam till barn under 12 år (SFS 2010:696). Detta gäller
            dock inte tv som sänder från länder utanför Sverige. Det är därför
            fritt fram med reklam riktad till barn i dessa kanaler. Det vore
            rimligt att Sverige i EU agerar för ett förbud mot tv-reklam riktad
            mot barn inom hela EU.
          </p>
          <p xml:id="i-BXWcXV6WmyR6JuZKdhNYnp">
            Det finns inget förbud mot att rikta reklam på internet till
            barn. Däremot finns det regler som skyddar barn när det gäller
            hur reklamen får se ut och vad den får innehålla. Reklam på internet
            finns i många olika former. Det kan vara annonser, banners, reklam
            i tv-inslag eller som delar i spel eller annat som barn ofta använder
            när de är på internet.
          </p>
          <p xml:id="i-TXMsAvq4KXT6toiX6MioJC">
            I dagsläget finns inte något specifikt regelverk som begränsar
            reklam riktad till barn på internet. Marknadsföringsåtgärder och
            reklam som sker på internet lyder liksom annan reklam och marknadsföring
            under den mer generella marknadsföringslagen (SFS 2008:486).
          </p>
          <p xml:id="i-HwFDoBYDNoBCsGofGKLNLC">
            Barns mediekonsumtion har förändrats i snabb takt de senaste
            åren med en allt högre grad av internetanvändning, dataspel och
            andra digitala medier. Forskningsrapporten ”Rörlig måltavla –
            internetreklam riktad till barn” som tagits fram av en forskargrupp
            i Lund, CAI@LU (Children, Advertising, and Internet at Lund University)
            visar att internetreklamen riktad till barn har vuxit alltmer.
            Vuxna kan lära sig att bortse från reklam på internet, en förmåga
            som barn oftast saknar då deras hjärnor inte har utvecklats så
            att de viljemässigt kan titta bort från färg, rörelser och starka
            effekter som drar till sig uppmärksamheten.
          </p>
          <p xml:id="i-LGayESKTB2zSxpMYSjhNw9">
            Vänsterpartiet vill därför att skyddet för barn ska stärkas till
            att även täcka reklam riktad till barn på internet, bl.a. eftersom
            mediet har en stark genomslagskraft och målgruppen har svårt att
            skilja produktinformation från reklam.
          </p>
          <p xml:id="i-LShAPUg4ELvKAmbXGQPDb">
            Reklam via sms räknas som direktreklam och får inte skickas till
            barn under 16 år. Men när telefonen används för att komma åt internet
            finns det inget förbud mot reklam till barn. Då gäller samma regler
            som när man använder en dator. Företag som riktar sig till barn
            med tjänster som ringsignaler eller spel till mobilen har blivit
            allt vanligare. Det rör sig om tjänster som ofta marknadsförs
            som gratis eller med en engångsavgift, men som fortsätter som
            en prenumeration och är svåra att ta sig ur. Att ingå avtal med
            barn är inte lagligt, men företagen menar att föräldrarna automatiskt
            godkänt avtalen vid tecknandet av mobilabonnemanget oavsett om
            det sedan är ett barn som använder telefonen.
          </p>
          <p xml:id="i-9gDtjPwSNJBfAzctji8Qmk">
            Etiska Rådet för Betalteletjänster (ERB) har tagit fram riktlinjer
            för hur marknads­föring av betalteletjänster får utformas. Riktlinjerna
            innebär att marknadsföring av betalteletjänster är förbjuden om
            den väsentligen riktar sig till barn under 14 år och kostnaden
            för tjänsten är mer än 10 kronor.
          </p>
          <p xml:id="i-EdB4vE8YH7EPKGgCKw3TQR">
            Visserligen förbjuder direktivet om otillbörliga affärsmetoder
            direkta köpupp­maningar som riktar sig till barn, men enligt vår
            mening bör ytterligare åtgärder vidtas för att skydda barn från
            en alltför stark exponering. Vänsterpartiet anser att regelverket
            kring utformningen av reklam och möjligheten att göra köp i appar
            bör förstärkas.
          </p>
          <p xml:id="i-Xu56FCQBT2uDun8vECrDut">
            Även barns matvanor påverkas i hög grad av aggressiv marknadsföring
            av snabbmat, godis, läsk och andra livsmedel med höga fett- och
            sockerhalter. Ofta har förpackningarna figurer och färgsättningar
            som riktar sig till barn. Inte sällan kan ökad konsumtion av de
            olika produkterna vara till nackdel för barnens hälsa. Samtidigt
            som snabbmatsreklamen m.m. påverkar barns matvanor så möts barn
            och unga även av sådan reklam i tv, i tidningar och på affischer
            ute på ”stan” som tydligt signalerar och befäster vilka kropps-
            och utseendeideal som är rådande. Detta påverkar barns och ungdomars
            uppfattning av sitt utseende och skapar en orealistisk självbild
            för många.
          </p>
          <p xml:id="i-MNvoCXSUWtMthUDc3JMEpq">
            I dag ansvarar Konsumentverket för att gällande regelverk rörande
            barnreklam efterlevs. Mot bakgrund av vad som ovan angetts anser
            vi att både det legala skyddet i sig samt tillsynen av lagar och
            riktlinjer vid marknadsföring riktad till barn bör stärkas. Enligt
            vår uppfattning finns det dessutom anledning att utreda om marknadsförings­lagens
            bestämmelser om reklamidentifikation behöver förstärkas. Det bör
            därför göras en översyn av lagar och riktlinjer som rör marknadsföring
            som riktar sig till barn. Detta bör riksdagen ställa sig bakom
            och ge regeringen till känna.
          </p>
          <p xml:id="i-EMLmkWNkraNa3GzYNPmCrX">
            Det behöver även vidtas åtgärder för att förstärka tillsynen
            och uppföljningen av att lagar och riktlinjer följs vid marknadsföring
            riktad till barn. Detta bör riksdagen ställa sig bakom och ge
            regeringen till känna.
          </p>
          <head xml:id="i-DcwuZFU2eyL6NmWTWJGjSs" type="h2">
            8.2 Ge barn en giftfri vardag
          </head>
          <p xml:id="i-2Wv926ittrA2tKyaL2n88C">
            Ett stort problem i dag är de farliga kemikalier som fortfarande
            är tillåtna i alltifrån matförpackningar till leksaker och kläder.
            Särskilt allvarligt är det i produkter som används av barn. Eftersom
            barns kroppar inte är färdigutvecklade är de mer känsliga för
            kemikalier än vuxna. När de utsätts för samma mängd av ett ämne
            som en vuxen får de i sig mer i förhållande till sin vikt. Immunförsvaret
            och hjärnan är särskilt känsliga eftersom de fortsätter att utvecklas
            mycket efter födseln. Barn andas snabbare och äter och dricker
            mer i förhållande till sin vikt jämfört med vuxna.
          </p>
          <p xml:id="i-X4Wm8TybRV241K4jYtTd9i">
            När det gäller leksaker för barn är lagstiftningen relativt väl
            utbyggd. Många farliga kemiska ämnen är förbjudna i leksaker och
            barnavårdsartiklar som tillverkas i EU eller importeras till EU
            från andra delar av världen. Kemiska ämnen som vi vet kan ge cancer,
            skada arvsmassan eller påverka möjligheten att få barn är förbjudna
            eller får bara förekomma i låga eller mycket låga halter, men
            fortfarande förekommer farliga kemikalier i leksaker. Vi noterar
            även att det fortfarande finns mängder av äldre giftiga leksaker
            i barns vardag på förskolor, skolor och i hemmen.
          </p>
          <p xml:id="i-8cFJwH3o2SBEtr5e4ip69z">
            Kläder som är mycket populära bland barn och ungdomar har visat
            sig ofta innehålla stora mängder gifter. I ett test som tidningen
            Råd och Rön genomförde nyligen kom man fram till att en t-shirt
            av märket Hollister innehåller höga halter av ftalater som kan
            vara hormonstörande och påverka fertilitet, ämnesomsättningen,
            immunförsvaret och blodtrycket. I en rapport från Kemikalieinspektionen
            visade sig 350 hälsofarliga ämnen finnas i textiler. Endast 53
            av dem är i dag förbjudna inom EU.
          </p>
          <p xml:id="i-HNhdGdUNnqax54ZwfrvMR6">
            Ett annat exempel på en farlig produkt är t.ex. solskydd i sprejform
            som har visat sig kunna innehålla nanopartiklar av titandioxid
            som vid inandning kan orsaka skador på lungorna, skriver tidningen
            Ny teknik. Små barn är särskilt känsliga och forskning har visat
            att partiklarna kan vara cancerframkallande.
          </p>
          <p xml:id="i-Nkba5cButoHYdqRrDfsNSJ">
            Vänsterpartiet vill se en lagstiftning som stoppar farliga eller
            skadliga ämnen i vår vardag när det t.ex. gäller kemikalier i
            leksaker, kläder, livsmedel, möbler och andra produkter, och att
            särskild hänsyn tas till barnperspektivet. Vi vill snarast se
            ett totalförbud av bisfenol A, som är hormonstörande. När det
            gäller nanoteknologi behövs ett bättre regelverk, en spårbarhet
            och en effektiv tillsyn så att reglerna följs. Dessutom vill vi
            se betydligt mer forskning runt riskerna om hur vi påverkas av
            att utsättas för mindre mängder av olika kemikalier över tid.
            Om ett ämne är farligt ska det självklart vara förbjudet och om
            forskningen inte är entydig bör alltid försiktighetsprincipen
            gälla. Vi menar att Sverige kan gå före på det här området och
            visa vägen. Det bör därför göras en översyn av lagstiftningen
            i syfte att skapa en giftfri vardag för barn och förbjuda skadliga
            kemikalier, metaller och doftämnen i leksaker, kläder och andra
            produkter som är anpassade för och används av barn. Detta bör
            riksdagen ställa sig bakom och ge regeringen till känna.
          </p>
          <p xml:id="i-UPR5wnqVDy23TefdYr9vcY">
            Slutligen bör regeringen snarast ta initiativ för att lyfta frågor
            kring leksaker, kläder och andra produkter som barn använder inom
            ramen för EU:s leksaksdirektiv och i andra relevanta forum. Regeringen
            bör snarast ta initiativ inom EU för att förbjuda skadliga kemikalier,
            metaller och doftämnen i leksaker, kläder och andra produkter
            som är anpassade för och används av barn. Detta bör riksdagen
            ställa sig bakom och ge regeringen till känna.
          </p>
          <head xml:id="i-DzZfMtnA486XkPHqGSFBAW" type="h1">
            9 En giftfri konsumtion
          </head>
          <p xml:id="i-RUXuznjvSvxjp5p9zDv9mF">
            De kläder och textiler vi köper kan vara farliga både för oss
            själva och för vår miljö. Antibakteriella ämnen tillsätts i textil
            för att förhindra bakterietillväxt, till exempel för att motverka
            svettlukt i en strumpa. De är inte bara giftiga mot bakterier,
            utan kan potentiellt även innebära en hälsorisk för dig som använder
            plagget. Därutöver kan de skapa antibiotikaresistens och skada
            vattenlevande organismer om de hamnar i våra vattendrag.
          </p>
          <p xml:id="i-6hZBb9ZLzCXc9QtuuRKSoW">
            Det har dessutom visat sig att kläder behandlade med antibakteriella
            ämnen snabbt tappar sin effekt eftersom ämnena tvättas ur och
            därför att effekten och nyttan av att använda medlet är klart
            tveksam. Sverige bör utgå från försiktighetsprincipen och gå i
            spetsen för ett totalförbud av antibakteriella medel i EU.
          </p>
          <p xml:id="i-JwUMUjGujrLudF4Ym5ot2Z">
            Högfluorerade kemikalierna används inom en lång rad områden och
            kan finnas i allt från allvädersjackor, möbeltyg, mattor, regnskydd
            och stekpannor till brandskum, rengöringsmedel och elektronik.
          </p>
          <p xml:id="i-NnRc1CdRJFkF9H4L2JrUDA">
            Kunskapen om hälso- och miljöpåverkan för dessa kemikalier är
            begränsad men vi vet att de är extremt svårnedbrytbara. Det betyder
            att det kommer ta lång tid innan exponeringen upphör även om användningen
            av dessa ämnen skulle ta slut i morgon.
          </p>
          <p xml:id="i-4EFrB67MmYgPytpZYohUt4">
            De hamnar i miljön eftersom de släppts ut i naturen vid produktion
            och användning. Genom vattnet kan många av dem tas upp av levande
            varelser och lagras i t.ex. levern, hjärnan och blodet, hos både
            djur och människor. Vissa av de högfluorerade ämnena har visat
            sig påverka hälsan negativt, men de allra flesta av de ca 3 000
            befintliga högfluo­rerade ämnena vet vi väldigt lite om.
          </p>
          <p xml:id="i-8dQWhqjN7sxzRiLVR6dVJm">
            Vänsterpartiet anser att försiktighetsprincipen bör tillämpas
            och att alla högfluo­rerade ämnen bör begränsas tills vi har mer
            kunskap om hur de påverkar oss och vår natur. Därför behöver också
            samhället satsa på mer forskning för att hitta alternativ som
            är belagt ofarliga. Övriga kemikaliefrågor tas upp i motion (2017/18:2334).
          </p>
          <head xml:id="i-D1JQ3HZfNUVZQPHbFsR9Ev" type="h1">
            10 Stärkta åtgärder mot överskuldsättning
          </head>
          <p xml:id="i-GuehZ1gTz5QiRrAJev6vvj">
            Överskuldsättning är en katastrof för dem som drabbas och särskilt
            för dem som fastnar i skuldfällan under lång tid, s.k. evighetsgäldenärer.
            Anledningen till överskuldsättning varierar självklart, men orsaken
            är oftast personliga tragedier som arbetslöshet, skils­mässa,
            sjukdom eller konkurs. Kronofogdemyndigheten beräknar att det
            finns ca 400 000 överskuldsatta i Sverige och att den siffran
            varit ganska konstant under de senaste tio åren.
          </p>
          <p xml:id="i-TpsbeeAstFWeLG3BdcRLui">
            Överskuldsättning har ett högt pris för både den enskilde och
            samhället. Överskuld­satta personer har t.ex. sämre hälsa och
            arbetar mindre än genomsnittsbefolkningen. Förutom konsekvenser
            för enskilda har undersökningar visat att samhällets kostnader
            för överskuldsättning kan vara så stora som 30 till 50 miljarder
            kronor (Kronofogde­myndigheten 2008).
          </p>
          <p xml:id="i-PyLBhmTeH6mJxjWFBPVYvQ">
            Barn i överskuldsatta familjer drabbas ofta hårt. Socialstyrelsen
            beskriver i en utredning från 2013 att barn som växer upp i överskuldsatta
            familjer drabbas hårt av ett mycket utsatt ekonomiskt läge och
            menar att dessa familjers livsvillkor sannolikt hör till de sämre
            i samhället. Barnen upplever ofta att de väldigt tidigt måste
            sätta sig in familjens ekonomiska situation, vilket kan göra att
            skola och fritid blir lidande. En del barn berättar att de känner
            sig utanför i skolan eftersom de inte kan följa med på olika aktiviteter.
            Forskning har visat att barn som vuxit upp i social utsatthet
            står inför en större risk att själv hamna utanför, jämfört med
            andra barn.
          </p>
          <p xml:id="i-TsD4Q9wvNQSudKwifmbV6y">
            Vänsterpartiet ställde sig bakom och välkomnade den nya skuldsaneringslagen
            (2016:675) som bl.a. innebär att det har blivit enklare att genomföra
            och få skuld­sanering. Lagen innebär att betalningsplanen i fler
            fall ska kunna bestämmas till kortare tid än fem år, vilket vi
            anser är ett steg i rätt riktning. Vänsterpartiet menar dock att
            det finns utrymme för ytterligare förbättringar. Enligt vår mening
            borde betalningsplanen som huvudregel bestämmas till tre i stället
            för fem år. Sådana kortare betalningsplaner i kombination med
            två betalningsfria månader per år skulle ge ännu bättre förutsättningar
            för överskuldsatta att klara av en skuldsanering och få en andra
            chans utan alltför hård belastning på gäldenären och hens familj.
          </p>
          <p xml:id="i-GWtrGJnXdAscE7JE7djFJf">
            Närmare 40 procent av skuldsaneringsgäldenärerna har enligt den
            statliga utredningen Ut ur skuldfällan hemmavarande barn. Många
            av dessa barn förvägras rätten att leva normala liv. De har inte
            råd att spela fotboll för att fotbollsskorna är för dyra, eller
            gå i musikskola för att avgiften är för dyr, gå och fika med kompisar,
            gå på bio eller andra fritidsaktiviteter som kostar pengar.
          </p>
          <p xml:id="i-HiXVUAYLf3cARoAeFmhQr7">
            En femårig betalningsplan innebär att många av dessa barn tvingas
            leva under mycket svåra ekonomiska förhållanden under större delen
            av sin barndom och uppväxt, vilket kan få omfattande negativa
            konsekvenser. Det är också viktigt att komma ihåg att de flesta
            överskuldsatta har levt på existensminimum under lång tid, även
            innan skuld­saneringen trädde i kraft. Det är också rimligt att
            ha två betalningsfria månader under skuldsaneringsperioden. Detta
            innebär att den skuldsatta kan få ett andrum vid två tillfällen
            i samband med sommar och jul. Det är något som särskilt skulle
            gynna barnfamiljer. Det kan betyda oerhört mycket om man som barn
            får göra en utflykt på sommaren eller få en julklapp till jul.
            Regeringen bör återkomma med ett förslag som innebär att huvudregeln
            för betalningsplanens längd vid skuldsanering för privat­personer
            minskas från fem till tre år med två betalningsfria månader. Detta
            bör riksdagen ställa sig bakom och ge regeringen till känna.
          </p>
          <head xml:id="i-VUGHJSh4xU6ckUVMY7a6oB" type="h2">
            10.1 Slutlig preskriptionstid
          </head>
          <p xml:id="i-R4NzWDb3pniA7eeXvwo5dq">
            I den senaste utredningen Överskuldsättning i kreditsamhället?
            (SOU 2013:78) föreslås att det ska införas en slutlig preskriptionstid
            för skulder, motsvarande det system som finns i Finland. Det skulle
            innebära att preskriptionstiden börjar löpa tre månader efter
            att betalningsfastställelse beslutas och att det sedan finns två
            preskriptionstider för slutlig preskription, 15 eller 20 år. När
            en fysisk person förelagts betalningsskyldighet till en juridisk
            person är preskriptionstiden 15 år. När en fysisk person har en
            skuld till en fysisk person, eller om skulden grundar sig på ett
            brott för vilket gäldenären dömts till fängelse eller samhällstjänst,
            är preskriptionstiden 20 år. Utredningen föreslog även att preskriptionsregeln
            för slutlig preskription inte bör gälla enbart nya, utan också
            existerande, fordringar.
          </p>
          <p xml:id="i-2v3LXnAJsc1HCnCb2iSdNC">
            För de överskuldsatta utan hopp om att någonsin komma ur en skuldspiral,
            som innebär att varje extra intjänad krona ska mätas ut, skulle
            en slutlig preskriptionstid ha stor betydelse för möjligheten
            till rehabilitering och omstart. En preskription skulle sätta
            stopp för en accelererande och alltmer omöjlig situation. För
            en svårt överskuldsatt person är skuldsanering en mera verkningsfull,
            men också mera svåråtkomlig och svårgenomförbar, process. Slutlig
            preskription är således inte ett fullgott alternativ, utan ska
            ses som en komplettering till möjligheten att få skuldsanering.
            Dessa åtgärder står inte heller i vägen för varandra. En slutlig
            preskriptionstid syftar till att säkerställa att den som under
            många år levt med statliga tvångsåtgärder mot sig åtminstone ska
            garanteras att situationen inte hela tiden förvärras utan så småningom
            faktiskt kan gå åt rätt håll. Regeringen bör återkomma med ett
            förslag som innebär att det införs en slutlig preskriptionstid
            för skulder. Detta bör riksdagen ställa sig bakom och ge regeringen
            till känna.
          </p>
          <head xml:id="i-Ne9ZiP5thJUyLUBwiCyfa2" type="h2">
            10.2 Förebyggande arbete
          </head>
          <p xml:id="i-5BeVFdYVdyrRmCJorHezJu">
            Det är oerhört viktigt att förhindra att människor hamnar i överskuldsättning
            och därför är det förebyggande arbetet av mycket stor betydelse.
            I detta sammanhang spelar den kommunala budget- och skuldrådgivningen
            en central och avgörande roll. Då gäller det förstås att det finns
            resurser. Det är därför viktigt att landets kommuner tillhandahåller
            en bra budget- och skuldrådgivning med god tillgänglighet och
            hög kvalitet. Riksrevisionens granskning Överskuldsättning – hur
            fungerar samhällets stöd och insatser? visar att det finns brister
            i dagens system samt att kommunerna endast ägnar åtta procent
            åt det viktiga förebyggande arbetet. Vänsterpartiet välkomnar
            därför att regeringen beslutat att ge Konsumentverket i uppdrag
            att stärka stödet till kommunal budget- och skuldrådgivning, samt
            att öka samarbetet med Kronofogdemyndigheten och Finansinspektionen
            för att motverka ytterligare skuldsättning. Vi kommer noggrant
            att följa detta arbete för att utvärdera och se om dessa insatser
            är tillräckliga eller om det behövs ytterligare förstärkning.
          </p>
          <p xml:id="i-GnHQFShVSCcQL6eMZ1Jn85">
            Vi anser därför att regeringen bör återkomma till riksdagen med
            lagförslag om att betalningsplanen vid skuldsanering för privatpersoner
            som huvudregel ska bestämmas till tre år inklusive två betalningsfria
            månader samt att det införs en slutgiltig preskrip­tionstid vid
            långvarig skuldsättning.
          </p>
          <p xml:id="i-WRVZNXbjjjv2wq6gshsiBh">
            Det bör därför göras en barnkonsekvensanalys och lämnas förslag
            som förbättrar situationen för alla de barn och unga som lever
            i familjer med överskuldsättning. Detta bör riksdagen ställa sig
            bakom och ge regeringen till känna.
          </p>
          <head xml:id="i-RZAMywQyq6wcxnCNUV4MH8" type="h2">
            10.3 Förbjud snabblån
          </head>
          <p xml:id="i-SLM9k5nnPKquu1NZxgDw7v">
            De som tar snabblån är oftast familjer med svag ekonomi och lägre
            återbetalnings­förmåga, något som i sin förlängning kan leda till
            att familjen hamnar i en skuldfälla och riskerar att fastna i
            överskuldsättning. En rapport från LO visar att överskuld­sättning
            är en tydlig klassfråga och vi ser hur låginkomsttagare, ensamstående,
            låg- och medelutbildade, sjuka, arbetslösa och hyrestagare är
            överrepresenterade bland de långvarigt överskuldsatta (Den bortglömda
            ojämlikheten, LO 2016).
          </p>
          <p xml:id="i-MSjBfWe3mk9aH7e3rJbB2G">
            Det cyniska är att många snabblåneföretag har som affärsmodell
            att rikta in sig på konsumenter med svag ekonomi genom att erbjuda
            snabblån till närmast ockerliknande ränta. Lån som alltså blir
            oerhört dyra. Det är inte ovanligt att den som tagit ett snabblån
            måste ta ett nytt snabblån för att betala det gamla och så är
            en fast i en ond cirkel.
          </p>
          <p xml:id="i-CT8HdTShBAcgB5YEL3gQgb">
            Vänsterpartiet välkomnar den skärpta lagstiftningen när det gäller
            konsument-krediter eller snabblån, som bl.a. innebär att företagen
            nu måste ha tillstånd av Finansinspektionen för att bedriva verksamhet
            och att Konsumentombudsmannen fått mer effektiva sanktionsmöjligheter
            när näringsidkare bryter mot bestämmelser om marknadsföring och
            avtalsvillkor i samband med snabblån (prop. 2013/14:107, bet.
            2013/14:FiU14, rskr. 2013/14:206).
          </p>
          <p xml:id="i-Mw9BATsVHSPMRfPBT4eaPP">
            Tyvärr är dessa åtgärder inte tillräckliga utan mer måste göras
            för att skydda de allra mest utsatta konsumenterna. Vänsterpartiet
            vill få bort snabblånen helt från marknaden. Sverige klarade sig
            före 2006 alldeles utmärkt utan denna typ av lån. I väntan på
            att detta sker bör vi börja med att genomföra de förslag som utredningen
            Stärkt konsument­skydd på marknaden för högkostnadskrediter (SOU
            2016:68) föreslår och införa ett räntetak för snabblån. Kostnaderna
            för snabblån är oftast skyhöga, jämfört med andra krediter. Någon
            form av räntetak finns i dag i mer än hälften av EU:s medlemsländer
            och har bevisad snabb effekt. Vi är därför glada att utskottet
            enats om ett tillkänna­givande om att ytterligare åtgärder behöver
            vidtas för att motverka oseriös kreditgivning till konsumenter
            på snabblånemarknaden.
          </p>
          <p xml:id="i-MNQHx1DQRrg6Eqr2Ggg6w1">
            Snabbheten i att få pengarna kan leda till ogenomtänkt konsumtion,
            t.ex. spelande och krogbesök kvälls- eller nattetid. Nästan hälften
            av de tillfrågade angav att de inte skulle ha tagit ett sms-lån
            om de fått vänta ett dygn eller längre i Kronofogdens och Konsumentverkets
            rapport SMS-lån – en kartläggning av unga vuxnas erfarenheter
            (2007:17). Kostnaderna är skyhöga, jämfört med andra krediter.
            Effektiva räntan kan vara 1 000-tals procent. En ränta som måste
            betecknas som ocker. Det är ovärdigt i ett modernt, civiliserat
            samhälle att år efter år acceptera effektiva räntor på 1 000-tals
            procent.
          </p>
          <p xml:id="i-5pyaxXmh7SHqeXYAmtg1hy">
            Mot denna bakgrund anser Vänsterpartiet att sms-lån och andra
            snabblån bör förbjudas. Regeringen bör snarast lägga fram ett
            förslag som innebär att sms-lån och andra snabblån förbjuds. Detta
            bör riksdagen ställa sig bakom och ge regeringen till känna.
          </p>
          <head xml:id="i-BJ2jU81qFrjRyCYjY7kFWF" type="h1">
            11 Fyrverkerier
          </head>
          <p xml:id="i-4BK4DUcWueEmH4nqwixCd3">
            Det finns många skäl för att reglera användandet av fyrverkerier
            – miljöskäl, person­skadeskäl, djurskyddsskäl osv. Det handlar
            bl.a. om att begränsa användandet till vissa anvisade platser
            och tidpunkter samt reglera vem som får sälja och köpa fyrverkerier
            och när detta ska få ske. I dag finns dock brister när det gäller
            såväl tillsyn som efterlevnad. Därför bör regeringen återkomma
            med förslag för att förbättra tillsynen och efterlevnaden vad
            gäller användandet av fyrverkerier. Detta bör riksdagen ställa
            sig bakom och ge regeringen till känna.
          </p>
        </div>
        <div xml:id="i-K8EFBc9x48PUA6tnmvVk2x" type="signatureBlock">
          <list xml:id="i-KthnBQVDiXZx75E3Q2hQQb">
            <item xml:id="i-9wd3aZdDPqrzXffquZTRJ7" type="signature">
              Lotta Johnsson Fornarve (V)
            </item>
            <item xml:id="i-PHb9mtoGzHnbpJnj2sHCrJ" type="signature">
              Nooshi Dadgostar (V)
            </item>
            <item xml:id="i-QuTr894U258n8qENwq1ic2" type="signature">
              Rossana Dinamarca (V)
            </item>
            <item xml:id="i-R2cWWx8patFziYjt96EgPY" type="signature">
              Maj Karlsson (V)
            </item>
            <item xml:id="i-WH4wCov2NQqvKCPTSjE3bx" type="signature">
              Karin Rågsjö (V)
            </item>
            <item xml:id="i-Bi1EBHgY5yCPL3pKMBB6Wp" type="signature">
              Linda Snecker (V)
            </item>
            <item xml:id="i-5DAhiPXjNt5bQkTTMoqSwT" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
