<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-JuU-00444">
  <teiHeader>
    <fileDesc>
      <titleStmt>
        <title>Mäns våld mot kvinnor, samkönat partnervåld och hedersrelaterat våld</title>
        <author corresp="i-RnWtNUQCpycyMXbuRLTXcR">av Josefin Brink m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Mäns våld mot kvinnor, samkönat partnervåld och hedersrelaterat våld</title>
          <idno type="rdwebb">GW02Ju444</idno>
          <rs type="number">Ju444</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GW02Ju444/text</ref>
          <ref type="dokument_url_html">http://data.riksdagen.se/dokument/GW02Ju444</ref>
          <ref type="dokumentstatus_url_xml">http://data.riksdagen.se/dokumentstatus/GW02Ju444</ref>
          <ref type="doc">http://data.riksdagen.se/fil/06A136B8-2183-40C6-9D96-A49E3E13122F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-L6JFc7kofdgMjAZRfczFm4" type="signed"/>
        <correspContext corresp="i-L6JFc7kofdgMjAZRfczFm4">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction type="numbering" xml:id="i-HR6DnqF5YR6iWYtA7xkVWi">
          <date when="2008-10-08"/>
        </correspAction>
        <correspAction type="submission" xml:id="i-2JCyfLWUSfSRxqCnqWHHmu">
          <date when="2008-10-07"/>
        </correspAction>
        <correspAction type="transfer" xml:id="i-4LVySEGWe4jLTyBqfExYSQ">
          <date when="2008-10-07"/>
        </correspAction>
        <correspAction type="assigned" xml:id="i-7cPY7pQSRTu9zeHQuY3QsW"/>
        <correspContext corresp="i-7cPY7pQSRTu9zeHQuY3QsW">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="TOC" xml:id="i-YQshTy1Rt59kqo33n5CDhG">
          <head xml:id="i-QxXz5edWrbVWhbReEPAYf7">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 5
            </item>
            <item>
              4 Regeringens handlingsplan 6
            </item>
            <item>
              4.1 En nationell haverikommission 6
            </item>
            <item>
              5 Skydd för drabbade kvinnor 6
            </item>
            <item>
              5.1 Besöksförbud 7
            </item>
            <item>
              6 Livsvillkoren för kvinnor med skyddad identitet 7
            </item>
            <item>
              7 Kommunernas ansvar för mäns våld 8
            </item>
            <item>
              7.1 Brist på boende för våldsutsatta i kommunerna 9
            </item>
            <item>
              8 Kvinnojourerna 10
            </item>
            <item>
              9 Terapi för våldsutsatta kvinnor 11
            </item>
            <item>
              10 Kostnaderna för mäns våld mot kvinnor 11
            </item>
            <item>
              11 Överfallsskyddet i hemförsäkringen 12
            </item>
            <item>
              11.1 Skadeståndsansvaret 12
            </item>
            <item>
              11.2 Avtalsfriheten 13
            </item>
            <item>
              12 Våld i samkönade relationer 13
            </item>
            <item>
              12.1 Brottsofferjour för HBT-personer 14
            </item>
            <item>
              13 Hedersrelaterat våld och förtryck 15
            </item>
            <item>
              14 Tvångsäktenskap 17
            </item>
            <item>
              15 Särskilt utsatta grupper av kvinnor 18
            </item>
            <item>
              15.1 Våld mot äldre kvinnor 19
            </item>
            <item>
              15.2 Våld mot kvinnor med funktionsnedsättning 19
            </item>
            <item>
              15.3 Våld mot missbrukande kvinnor 21
            </item>
            <item>
              15.4 Våld mot papperslösa kvinnor 21
            </item>
            <item>
              16 Familjevåldsenheter 22
            </item>
            <item>
              17 Barnahus 22
            </item>
            <item>
              18 Mäns våld ett folkhälsoproblem 23
            </item>
            <item>
              19 Mäns våld i brottsstatistiken 23
            </item>
            <item>
              20 Behandlingsprogram för våldsamma män 24
            </item>
          </list>
        </div>
        <div type="motProposal" subtype="förslag">
          <head xml:id="i-9oCka9TvYksTFc3yL5Chor">
            2 Förslag till riksdagsbeslut
          </head>
          <list style="ol">
            <item xml:id="i-Umoyb34HUcnhYaNh4sr6PP">
              Riksdagen tillkännager för regeringen som sin mening vad som
              anförs i motionen om att våldsutsatta kvinnor bör ha rätt till
              särskilda kontaktpersoner inom polis och socialtjänst.
            </item>
            <item xml:id="i-Uy3fro6Mk8TwuAFkwd5iEc">
              Riksdagen tillkännager för regeringen som sin mening vad som
              anförs i motionen om att kvinnor som tvingats fly från sitt hem
              bör ha laglig möjlighet att få återvända för att hämta sina och
              eventuella barns personliga tillhörigheter i skydd av polis.
            </item>
            <item xml:id="i-LsVR4CnVyEdAQNi46k4wSy">
              Riksdagen begär att regeringen återkommer med förslag som kan
              förstärka besöksförbudet med användning av fotboja.
            </item>
            <item xml:id="i-3SqLShWUmoybLMWJPNP7aj">
              Riksdagen tillkännager för regeringen som sin mening vad som
              anförs i motionen om en översyn av livsvillkoren för kvinnor och
              barn som lever med skyddade personuppgifter.
            </item>
            <item xml:id="i-QjFX4vEKkp8QFU8aY3c7xg">
              Riksdagen tillkännager för regeringen som sin mening vad som
              anförs i motionen om att länsstyrelsernas verksamhetsuppföljning,
              återrapporteringskrav och tillsynsansvar över kommunernas arbete
              mot mäns våld mot kvinnor bör skärpas. 1
            </item>
            <item xml:id="i-DNWrEFkzVUj2LzMaevBBNQ">
              Riksdagen tillkännager för regeringen som sin mening vad som
              anförs i motionen om en särskild tillsynsfunktion över kommunernas
              arbete mot mäns våld mot kvinnor på länsstyrelserna. 1
            </item>
            <item xml:id="i-Hi3fh9WfACYbaxmmNeZfcd">
              Riksdagen tillkännager för regeringen som sin mening vad som
              anförs i motionen om att länsstyrelserna bör få i uppdrag att
              göra en samlad översyn av kommunernas möjligheter att erbjuda
              boenden till personer som utsatts för våld i nära relationer samt
              lägga fram förslag på lämpliga åtgärder. 1
            </item>
            <item xml:id="i-Hxg8WrSvwxBHEKqhJ7iGGT">
              Riksdagen begär att regeringen återkommer med förslag till en
              plan för hur staten ska ta sitt långsiktiga ekonomiska ansvar
              för kvinnojourernas arbete. 1
            </item>
            <item xml:id="i-964fhCAqVaGm6fKCYjRZMr">
              Riksdagen tillkännager för regeringen som sin mening vad som
              anförs i motionen om en nationell kostnadsberäkning av mäns våld
              mot kvinnor och barn.
            </item>
            <item xml:id="i-VTtKkGwjm5sYS4LYC4YRPw">
              Riksdagen begär att regeringen återkommer med förslag till lagstiftning
              som innebär att överfallsskyddet i hemförsäkringen även ska gälla
              för en skadelidande som utsatts för våld av en medförsäkrad familjemedlem.
              2
            </item>
            <item xml:id="i-CHQvJV78qVX7qH2HPD5CrB">
              Riksdagen tillkännager för regeringen som sin mening vad som
              anförs i motionen om att alla yrkespersoner som möter människor
              som utsatts för samkönat partnervåld ska ha relevant HBT-kompetens.
            </item>
            <item xml:id="i-LhzJVaNwdjyMLTwtZsXgKN">
              Riksdagen tillkännager för regeringen som sin mening vad som
              anförs i motionen om ett handlingsprogram för hur homosexuella,
              bisexuella och transpersoner (HBT) som drabbas av partnervåld
              ska få relevant stöd och hjälp.
            </item>
            <item xml:id="i-LrG3juSxL9NXo1GdPgqiEW">
              Riksdagen tillkännager för regeringen som sin mening vad som
              anförs i motionen om att regeringen bör rikta särskilda anslag
              till den nationella brottsofferjouren för HBT-personer.
            </item>
            <item xml:id="i-2bqYRwjbmgTQVGYKDSCVEu">
              Riksdagen tillkännager för regeringen som sin mening vad som
              anförs i motionen om att det ska finnas enheter specialiserade
              på mäns våld och samkönat partnervåld inom samtliga berörda myndigheter
              med särskilt avsatta medel, särskilda policydokument, handlingsplaner
              och arbetsrutiner på samtliga berörda myndigheter samt att dessa
              enheter ska ha specifik kompetens om hedersrelaterat våld och
              om invandrade kvinnors särskilda erfarenheter i övrigt. 1
            </item>
            <item xml:id="i-PmPXSHXVkGZVucnZ6BEnFW">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att ta fram
              riktlinjer för socialtjänstens arbete med mäns våld mot kvinnor,
              samkönat partnervåld och hedersrelaterat våld. 1
            </item>
            <item xml:id="i-modrWxVJqPVFyRQi7NXFY">
              Riksdagen tillkännager för regeringen som sin mening vad som
              anförs i motionen om att regeringen bör ge Länsstyrelsen i Östergötlands
              län i uppdrag att utreda hur samhällets stöd till personer som
              har brutit med sina familjer på grund av hedersrelaterat våld
              och förtryck kan förbättras och hur stödet till redan befintliga
              verksamheter kan förstärkas. 1
            </item>
            <item xml:id="i-BwddzYvtxGrd2QZDKqo44Y">
              Riksdagen begär att regeringen återkommer med förslag om skyddat
              boende för personer som utsatts för eller riskerar att utsättas
              för hedersrelaterat våld och förtryck. 1
            </item>
            <item xml:id="i-PSkBq7Dhiu8754MuLP9Xzs">
              Riksdagen tillkännager för regeringen som sin mening vad som
              anförs i motionen om att utforma ett förtydligat uppdrag till
              Länsstyrelsen i Östergötlands län om särskilda medel till ungas
              egen organisering kring frågor om hedersrelaterat våld och mäns
              våld i övrigt. 1
            </item>
            <item xml:id="i-NAmfxmre2ab71gw3Z1BfYm">
              Riksdagen tillkännager för regeringen som sin mening vad som
              anförs i motionen om att genomföra de av Skolverket föreslagna
              ändringarna avseende sex och samlevnad i grund- och gymnasieskolans
              kursplaner. 3
            </item>
            <item xml:id="i-FeDyFCw374eu9h7Fx4AMbz">
              Riksdagen begär att regeringen lägger fram förslag till lagstiftning
              som innebär att en särskild brottsrubricering gör det straffbart
              för föräldrar att gifta bort minderåriga barn.
            </item>
            <item xml:id="i-X25E8giKdoo55RfZzLGMvL">
              Riksdagen tillkännager för regeringen som sin mening vad som
              anförs i motionen om inrättande av resursjourer som har kompetens
              att ta emot kvinnor med missbruk och psykiska funktionsnedsättningar.
              1
            </item>
            <item xml:id="i-MyhLsWqX7GuWZtNAwKp1v1">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att i samarbete
              med SKL (Sveriges Kommuner och Landsting) ta fram och sprida befintlig
              kunskap om mäns våld mot äldre kvinnor. 1
            </item>
            <item xml:id="i-Pj4kQyuKtS19T9KG5z2mir">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att ta fram
              ett utbildningsmaterial om mäns våld mot äldre kvinnor för personalen
              i äldreomsorgen. 1
            </item>
            <item xml:id="i-Rtfoeu8JAQS3PeFFzn7W7x">
              Riksdagen tillkännager för regeringen som sin mening vad som
              anförs i motionen om att tillsätta en utredning i syfte att se
              över hur situationen för våldsutsatta kvinnor med funktionshinder
              kan underlättas. 1
            </item>
            <item xml:id="i-USF9xkMuQoLaJaHBnGUUBV">
              Riksdagen tillkännager för regeringen som sin mening vad som
              anförs i motionen om att missbrukande kvinnor utsatta för mäns
              våld ska erbjudas behandling i könsseparerade grupper. 1
            </item>
            <item xml:id="i-N4268xE5dQP14AUxCixcJ6">
              Riksdagen tillkännager för regeringen som sin mening vad som
              anförs i motionen om att utreda hur kvinnor som lever gömda utan
              uppehållstillstånd ska få nödvändigt stöd och skydd mot mäns våld.
              1
            </item>
            <item xml:id="i-3MHgywo6auYMQyhoXEvwh7">
              Riksdagen tillkännager för regeringen som sin mening vad som
              anförs i motionen om inrättande av familjevåldsenheter över hela
              landet.
            </item>
            <item xml:id="i-CEQFSNTzt3NSnVhEXwJg2V">
              Riksdagen tillkännager för regeringen som sin mening vad som
              anförs i motionen om samarbete och inrättande av s.k. barnahus
              i alla större kommuner i landet.
            </item>
            <item xml:id="i-EbLsBtUMhcurZDjE7uF3yM">
              Riksdagen tillkännager för regeringen som sin mening vad som
              anförs i motionen om att frihet från könsrelaterat våld bör bli
              ett nytt delmål inom folkhälsopolitiken. 1
            </item>
            <item xml:id="i-Tq9eeHWc9gdvV7g1Qx8kZs">
              Riksdagen tillkännager för regeringen som sin mening vad som
              anförs i motionen om inrättande av regionala centrum för kvinnofrid
              i varje sjukvårdsregion. 1
            </item>
            <item xml:id="i-4KQnKjsAAxnRxbxvC1NSzE">
              Riksdagen tillkännager för regeringen som sin mening vad som
              anförs i motionen om att ge Rikspolisstyrelsen i uppdrag att utveckla
              ett kodningssystem för brott där kvinnor misshandlats där könet
              på gärningsmannen och relationen mellan gärningsman och offer
              framgår.
            </item>
            <item xml:id="i-WmHfdQ5shRYRQaBUj93RFF">
              Riksdagen tillkännager för regeringen som sin mening vad som
              anförs i motionen om skyndsam beredning av förslagen i rapporten
              Mäns våldsutövande barns upplevelser.
            </item>
          </list>
          <p xml:id="i-PD4173AVaH6u6k29F56ii3">
            1 Yrkandena 58, 1418, 2126, 29 och 30 hänvisade till SoU.
          </p>
          <p xml:id="i-Eia6bkdVccBohtnwDdfWqH">
            2 Yrkande 10 hänvisat till CU.
          </p>
          <p xml:id="i-QXBebxKqoWXW7iCkv7HLyS">
            3 Yrkande 19 hänvisat till UbU.
          </p>
        </div>
        <div type="motContent">
          <head type="h1" xml:id="i-Wt6uHBU5eR2Pfwf2AuLtKV">
            3 Inledning
          </head>
          <p xml:id="i-AZNxedFYz7ku3CD7Y74G3J">
            Mäns våld mot kvinnor är ett allvarligt samhällsproblem som berör
            många människors liv och vardag. År 2007 anmäldes över 26 000
            fall av våld mot kvinnor och över 4 700 våldtäkter. Polisen, kvinnojourerna
            och Brottsförebyggande rådet (Brå) uppskattar att endast 2025
            procent av allt våld mot kvinnor anmäls till polisen. Varje år
            dödas i genomsnitt 17 kvinnor av en närstående man. Undersökningen
            Slagen dam (2001) visar bl.a. att 25 procent, eller var fjärde
            kvinna, upplevt fysiskt våld från någon man efter sin 15-årsdag.
            56 procent av alla kvinnor har trakasserats sexuellt. Totalt sett
            har 46 procent, alltså nästan hälften av alla svenska kvinnor,
            erfarenheter av någon form av våld från en man efter sin 15-årsdag.
            Antalet anmälda fall av mäns våld mot kvinnor har ökat med 20
            procent de senaste tio åren. Enligt Brå beror ökningen på att
            fler kvinnor anmäler men också på att våldet har ökat. Brottsstatistiken
            visar att i majoriteten av fallen är de utsatta kvinnorna bekanta
            med eller har en nära relation till männen som slår, hotar och
            dödar. Nästan alla fall av mäns våld mot kvinnor sker i en privat
            sfär, ofta inom hemmets fyra väggar. Detta är en av förklaringarna
            till det stora mörkertalet.
          </p>
          <p xml:id="i-PAaqAZC1ijUKaViaAUDdSc">
            FN:s kommitté för avskaffande av diskriminering av kvinnor har
            i sin senaste rapport (2008) uttryckt sin oro över att våldet
            mot kvinnor och flickor, särskilt våld i hemmet och hedersrelaterat
            våld, är så pass vanligt. Kommittén uppmanar därför Sverige att
            se till att det finns omfattande åtgärder för att bekämpa alla
            former av våld mot kvinnor och att avsätta tillräckliga ekonomiska
            medel för att se till att 2007 års handlingsplan mot mäns våld
            (skr. 2007/08:39) genomförs effektivt.
          </p>
          <p xml:id="i-9JgjLRh1Eb5BquwuLQg6qu">
            Det finns olika sätt att analysera och förklara relationen mellan
            kön och våld. Förklaringar på individnivå där män antas vara våldsamma
            på grund av social utsatthet, alkoholmissbruk, psykisk sjukdom
            eller integrationsproblem förminskar problemet. Kulturella förklaringar
            tar också fasta på det annorlunda och lyfts fram endast när det
            gäller icke-svenska eller icke-västerländska kulturer. Vi ser
            att mäns våld är kopplat till den ojämlika fördelningen av makt
            mellan könen i samhället. Denna skeva maktfördelning underlättar
            för enskilda män att bruka våld mot kvinnor. Arbetet för att stoppa
            våldet och ge våldsutsatta skydd och stöd måste därför ske utifrån
            insikten om att våldet har sina rötter i den rådande samhällsstrukturen
            där män är överordnade och kvinnor underordnade. Patriarkala föreställningar
            om kön och sexualitet samt maktrelationen mellan kvinnor och män
            är den samhälleliga ram i vilken våld i nära relationer utförs.
          </p>
          <p xml:id="i-faRS2jhDhineA5GDYHmBc">
            Vi vill i den här motionen även lyfta upp frågor om våld i andra
            nära relationer än mellan heterosexuella män och kvinnor. Vårt
            fokus på mäns våld mot kvinnor har ibland gjort att kvinnor och
            män som utsatts för partnervåld i samkönade relationer hamnat
            i skymundan. Detsamma gäller kvinnor och män som utsatts för hedersrelaterat
            våld och förtryck. Partnervåld i samkönade relationer liksom hedersrelaterat
            våld och förtryck är, liksom mäns våld mot kvinnor, ett uttryck
            för föreställningar om kön och sexualitet kopplade till känslor
            av makt och kontroll hos den som utövar våldet.
          </p>
          <head type="h1" xml:id="i-KNPq9TPrFv7ekWDydQZRet">
            4 Regeringens handlingsplan
          </head>
          <p xml:id="i-K5HTFabDHatSvE9KLeJefR">
            Regeringen har tagit fram en handlingsplan för att bekämpa mäns
            våld mot kvinnor, hedersrelaterat våld och förtryck samt våld
            i samkönade relationer (skr. 2007/08:39). Detta är både nödvändigt
            och lovvärt. Regeringen väljer dock i handlingsplanen att förklara
            våldet utifrån ett individualistiskt perspektiv. Vänsterpartiet
            anser att det är svårt att ta ett samlat grepp på problemet om
            den grundläggande analysen av våldet saknas. Vår feministiska
            förståelse av våldet har till stor del utvecklats ur kvinnojourernas
            praktiska arbete med kvinnor som utsatts för mäns våld. Förutom
            att regeringen i sin handlingsplan helt bortser från de strukturella
            orsakerna till mäns våld mot kvinnor finns det en rad andra åtgärder
            som dessvärre är bristfälliga.
          </p>
          <head type="h2" xml:id="i-UQ73T6xc27FSg9ngyMiKkk">
            4.1 En nationell haverikommission
          </head>
          <p xml:id="i-7Fhcq97xzf4KkT78npJ4qj">
            Enligt undersökningar, bl.a. Brå:s rapport Dödligt våld mot kvinnor
            i nära relationer (2001:11), utförs uppemot 90 procent av det
            dödliga våldet mot kvinnor av närstående män. Det är ett stort
            misslyckande när samhället inte lyckas stoppa våldet och ge utsatta
            kvinnor skydd och hjälp. Vänsterpartiet har även tidigare lagt
            fram förslag om att förstärka myndigheternas ansvar genom en nationell
            haverikommission som utreder de fall där en kvinna mördats av
            en närstående man. Syftet är att hitta brister i myndigheternas
            agerande och förbättra rutinerna i det förebyggande arbetet och
            förhindra att fler kvinnor mördas. Därför är det glädjande att
            regeringen i handlingsplanen avser att ge Socialstyrelsen i uppdrag
            att utreda och analysera förutsättningarna för ett system för
            utredningar då kvinnor har avlidit med anledning av brott i nära
            relationer. Vänsterpartiet satsar 5 miljoner kronor av anslaget
            till polisen för att inrätta den nationella haverikommissionen.
            Se även motion Utgiftsområde 4 Rättsväsendet (2008/09:Ju346).
          </p>
          <head type="h1" xml:id="i-JcadcnT9CZwxWbq8HYf6Wg">
            5 Skydd för drabbade kvinnor
          </head>
          <p xml:id="i-FUq75KGYWNLNT1yLnbwSED">
            En kvinna som har utsatts för våld eller hot om våld från en
            närstående man måste få möjlighet till hjälp från samhället. Hjälpen
            kan omfatta skydd, juridisk upprättelse, terapi eller hjälp att
            skilja sig. Vänsterpartiet vill bland annat att de personer som
            utsätts för våld i nära relationer ska få särskilda kontaktpersoner
            hos polisen och socialtjänsten. Att vara utsatt för våld av en
            närstående person är traumatiskt, och tröskeln för att anmäla
            ett sådant brott är extra hög. Därför kan det kännas svårt att
            redogöra för sin situation gång på gång för olika personer. En
            kontinuerlig och stabil kontakt vore därför värdefull. Den vetskapen
            skulle också fungera förtroendestärkande för polisen och socialtjänsten
            och göra att det känns mer meningsfullt för den utsatta kvinnan
            att vända sig till dessa myndigheter. Kvinnans vetskap om att
            någon har en helhetsbild av hennes situation kan också stärka
            hennes beslut att lämna relationen. Våldsutsatta kvinnor bör således
            ha rätt till särskilda kontaktpersoner inom polis och socialtjänst.
            Detta bör riksdagen som sin mening ge regeringen till känna.
          </p>
          <p xml:id="i-jr8E3rgd8vQ6jkxiSYT1n">
            Vänsterpartiet föreslår också att kvinnor som tvingats fly från
            eller har lämnat sin man, och känner fruktan för eller hot om
            våld från honom, bör ha laglig möjlighet att få återvända till
            sitt hem för att hämta sina och eventuella barns personliga tillhörigheter
            i skydd av polis. Detta bör riksdagen som sin mening ge regeringen
            till känna.
          </p>
          <head type="h2" xml:id="i-5AMSB44nhFfGmdcnG7UeBV">
            5.1 Besöksförbud
          </head>
          <p xml:id="i-K95Y6P1JJdHDxrSfUcuggx">
            Vänsterpartiet har medverkat till att förbättra lagstiftningen
            om besöksförbud, bl.a. genom att införa möjligheten till besöksförbud
            i det egna hemmet. Enligt en rapport från Brottsförebyggande rådet
            (2007:2) är majoriteten av dem som ansöker om besöksförbud kvinnor
            och de allra flesta ansökningar avser män. Mycket ofta rör det
            sig om personer som har eller har haft ett förhållande. År 2004
            meddelades 33 beslut om besöksförbud avseende gemensam bostad.
            År 2006 hade antalet meddelade beslut ökat till 112 stycken. Brås
            rapport visar att majoriteten av de sammanboende flyttat isär
            innan eller i samband med att ansökan om besöksförbud gjordes.
            Hälften av de tillfrågade i Brås enkät uppgav att besöksförbudet
            överträtts minst en gång. Överträdelserna bestod vanligtvis i
            trakasserier och hot per telefon eller sms. Fem procent av de
            tillfrågade uppgav att de under besöksförbudet blivit misshandlade
            av den person de ska skyddas emot. Över 80 procent av de svarande
            har bra erfarenheter av polisens bemötande samt uppger att de
            som helhet är nöjda med besöksförbudet. Besöksförbudet har medfört
            att de lämnats i fred och fått en ökad trygghet i tillvaron. Att
            en stor andel av besöksförbuden överträds och att det är vanligt
            med upprepade överträdelser visar enligt Brå på att bättre uppföljning
            och tydligare reaktioner på överträdelser är nödvändigt. Vänsterpartiet
            anser att de personer som vid upprepade tillfällen har överträtt
            ett besöksförbud bör förses med en elektronisk övervakning, dvs.
            en fotboja med en gps-sändare. Det skulle kunna fungera som ett
            larm både till brottsoffret och till polisen. Regeringen bör lägga
            fram förslag som kan förstärka besöksförbudet med användning av
            fotboja. Detta bör riksdagen som sin mening ge regeringen till
            känna.
          </p>
          <head type="h1" xml:id="i-YXRYtmmv3EG8NYgay5d6kj">
            6 Livsvillkoren för kvinnor med skyddad identitet
          </head>
          <p xml:id="i-5CokEe9PXkeWrMMGaLfVh2">
            Många av de problem som drabbar våldsutsatta kvinnor och barn
            är komplexa. Detta gäller särskilt de kvinnor och barn som tvingas
            leva under skyddad identitet. En rad problem uppstår i vardagen
            för de kvinnor som tvingas fly från närstående män. Det kan handla
            om att kvinnan alltid får förseningsavgifter då räkningarna kommer
            till hennes adress för sent eftersom posten vidarebefordras via
            Skatteverket. Vidare blir det svårt att hyra en lägenhet eller
            till och med att skaffa ett betalkort för den kvinna som har skyddad
            identitet. Myndigheterna har ofta problem med att hantera frågor
            om skyddade personuppgifter. Det förekommer att myndigheter av
            okunskap bryter sekretessen så att den förföljande mannen får
            kännedom om var kvinnan och barnet befinner sig. Flera kvinnor
            vittnar om hur de tillsammans med sina barn tvingas flytta gång
            på gång och hur påfrestande detta är, inte minst för barnen. Det
            finns exempel på barn som bytt namn så många gånger att de inte
            längre kommer ihåg vad de heter. Vidare får kvinnor som lever
            med skyddad identitet ofta ekonomiska problem. Misshandlade och
            förföljda kvinnors och barns rättigheter och möjligheter att leva
            ett drägligt liv ska inte hänga på en enskild handläggare.
          </p>
          <p xml:id="i-CJnVQfTt5kAbJEy6XuUJus">
            Vänsterpartiet föreslår därför en översyn av livsvillkoren för
            de kvinnor och barn som lever med skyddade personuppgifter i syfte
            att förbättra deras situation. Regeringen bör göra en översyn
            av livsvillkoren för kvinnor och barn som lever med skyddade personuppgifter
            och därefter återkomma med förslag på nödvändiga förändringar.
            Detta bör riksdagen som sin mening ge regeringen till känna.
          </p>
          <head type="h1" xml:id="i-LecCYNKPmRis9QnKy26bES">
            7 Kommunernas ansvar för mäns våld
          </head>
          <p xml:id="i-A5xQ6pdm5Aq9fvYvWibdz6">
            Såväl utredningen om kvinnofridsuppdragen (SOU 2004:121) som
            utredningen om socialtjänstens stöd för våldsutsatta kvinnor (SOU
            2006:65) konstaterar att det finns en rad brister i kommunernas
            stöd till våldsutsatta kvinnor. Handlingsplaner för arbetet med
            våldsutsatta brottsoffer finns i ca 70 procent av kommunerna och
            är på gång i de flesta övriga. Däremot saknar flertalet kommuner
            rutiner och riktlinjer för att bemöta våldsutsatta kvinnor. Vidare
            saknas samordning mellan kommunerna. En kartläggning i Stockholms
            län av socialtjänstens stöd till våldsutsatta kvinnor och flickor
            och barn som bevittnat våld (Länsstyrelsen i Stockholm län, 2008)
            visar lika nedslående siffror. Ungefär hälften av Stockholms läns
            kommuner och stadsdelar saknar en kvinnofridssamordnare. Vidare
            saknar hälften av kommunerna och stadsdelarna aktuella handlingsplaner
            för arbetet. Samtidigt uppger cirka hälften av respondenterna
            att det inte finns tillräckligt med insatser för de utsatta kvinnorna
            i deras kommun/stadsdel. FN:s kommitté för avskaffande av diskriminering
            av kvinnor är i sin rapport från 2008 oroad över att socialtjänstens
            stöd till våldsutsatta kvinnor varierar mellan kommunerna och
            att vissa kommuner inte kan erbjuda skyddat boende för alla våldsutsatta
            kvinnor, bl.a. kvinnor med särskilda behov. Det är nu hög tid
            för regeringen att ta dessa uppenbara brister på allvar.
          </p>
          <p xml:id="i-NXaSJpghNpoeZpLbrEgnzA">
            För att kommunerna på bästa sätt ska kunna ta sitt ansvar för
            att tillgodose våldsutsatta kvinnors behov måste bl.a. kunskapen
            om mäns våld mot kvinnor bli bättre. Ökad kompetens är t.ex. en
            av de åtgärder som Länsstyrelsen i Stockholms län föreslår i sin
            kartläggning (2008). Vänsterpartiet anser att samtliga anställda
            inom den kommunala socialtjänsten bör delta i kompetensutveckling
            om sexualiserat våld och s.k. hedersrelaterat våld samt mäns våld
            mot kvinnor med funktionsnedsättningar eller missbruksproblem.
            För att stimulera en kompetensutveckling inom socialtjänsten och
            personal som arbetar med människor med funktionsnedsättning avseende
            könsrelaterat våld i nära relationer avsätter Vänsterpartiet 55
            miljoner kronor per år. Pengar för detta ändamål föreslås i Vänsterpartiets
            motion för utgiftsområde 9 Hälsovård, sjukvård och social omsorg.
            Enligt den nya förordningen med länsstyrelsens instruktion (SFS
            2007:825) ska det bl. a. finnas en särskild sakkunnig i jämställdhetsfrågor
            vid länsstyrelsen. Vidare framgår det att länsstyrelsen ska integrera
            ett jämställdhetsperspektiv i sin verksamhet. I länsstyrelsens
            regleringsbrev för år 2008 anges att länsstyrelsen ska bidra till
            att uppnå de jämställdhetspolitiska målen i länet samt redovisa
            vilka insatser som gjorts. Detta är lovvärt men vi efterlyser
            en tydligare reglering av länsstyrelsernas tillsyn över hur kommunerna
            arbetar mot mäns våld mot kvinnor. I enlighet med utredningen
            om kvinnofridsuppdragen (SOU 2004:121) anser Vänsterpartiet att
            länsstyrelserna bör göra mer ingående granskningar av kommunernas
            arbete mot mäns våld mot kvinnor. Därför bör länsstyrelsernas
            verksamhetsuppföljning, återrapporteringskrav och tillsynsansvar
            över kommunernas arbete mot mäns våld mot kvinnor skärpas. Detta
            bör riksdagen som sin mening ge regeringen till känna.
          </p>
          <p xml:id="i-ET1XCu6QmZmhGk4vMgZELz">
            Vi anser även att det behövs en särskild tillsynsfunktion över
            kommunernas arbete mot mäns våld mot kvinnor vid länsstyrelsen.
            Denna tillsynsfunktion kan med fördel samordnas med de vid länsstyrelsen
            sakkunniga i jämställdhetsfrågor. Detta bör riksdagen som sin
            mening ge regeringen till känna.
          </p>
          <head type="h2" xml:id="i-B57dem1kGnB6nA9NuuntqF">
            7.1 Brist på boende för våldsutsatta i kommunerna
          </head>
          <p xml:id="i-W1cjnqWW9hX4zfGyNAW2vX">
            Den som utsätts för våld i en nära relation får i många fall
            problem med sitt boende. Dels kan den våldsutsatta bli utslängd
            från sin partners lägenhet, dels kan hon tvingas fly för att undkomma
            våldet. I många kommuner är det i praktiken kvinnojourerna som
            står för insatser när det gäller skyddat boende till utsatta kvinnor
            och barn (se nedan). Bristen på ekonomiska resurser för långsiktiga
            lösningar till exempel när det gäller frågan om boende är ett
            av de problem som lyfts upp i kartläggningen av socialtjänstens
            arbete med våldsutsatta kvinnor (Länsstyrelsen i Stockholms län,
            2008). Det finns bl.a. behov av fler skyddade boenden i de granskade
            kommunerna/stadsdelarna men även andra typer av mellanboendeformer.
            79 procent av kommunerna/stadsdelarna i kartläggningen köper boende
            i andra kommuner vid behov. Problemet med att kommunerna många
            gånger inte kan erbjuda våldsutsatta personer ett lämpligt boende
            handlar till stor del om den generella bristen på bostäder. Den
            av regeringen initierade utförsäljningen av allmännyttan som pågår
            främst i storstadsområdena gör inte saken bättre. Att det byggs
            bra lägenheter till rimliga priser är en grundläggande förutsättning
            för att kommunerna ska kunna ta sitt ansvar för våldsutsatta kvinnors
            och barns boende. Kommunerna måste också bli bättre på att samarbeta
            över gränserna när det gäller boendefrågan, t.ex. genom att bilda
            resurspooler med boenden för de personer som utsatts för våld
            i nära relationer. Läs mer om våra förslag när det gäller skyddat
            boende nedan under rubriken Hedersrelaterat våld och förtryck.
          </p>
          <p xml:id="i-NthwSkCYgXAKV93XaYeiNm">
            Regeringen bör ge länsstyrelserna i uppdrag att göra en samlad
            översyn av kommunernas möjligheter att erbjuda boenden till personer
            som utsatts för våld i nära relationer samt lägga fram förslag
            på lämpliga åtgärder. Detta bör riksdagen som sin mening ge regeringen
            till känna.
          </p>
          <head type="h1" xml:id="i-XcuQtTiowVefDgKJCa7qJA">
            8 Kvinnojourerna
          </head>
          <p xml:id="i-8z12fqECkpwLY4y7UbSvjX">
            Våld i nära relationer är en politiskt brännande fråga som ofta
            behandlas med en provocerande likgiltighet. Frivilliga eldsjälar
            organiserade i tjej- och kvinnojourer gör enorma insatser för
            samhället när de i stor utsträckning står för de praktiska stödinsatserna
            till utsatta flickor och kvinnor. Detta är ett ansvar som kommun,
            landsting och stat egentligen bör ta. Genom kvinnors ideella frivilligarbete
            i jourerna kan brottsoffer få relevant hjälp trots att samhällets
            insatser brister. Kvinnojourernas styrka ligger i att de är skapade
            av kvinnor för kvinnor. Det är en frizon där ingen ifrågasätter
            kvinnors och barns upplevelser av våld.
          </p>
          <p xml:id="i-CEC4NucWd3R8fFgLnqgont">
            Tjej- och kvinnojourerna spelar också en central roll när det
            gäller att synliggöra och sprida kunskap om våldets mekanismer
            och konsekvenser. Trots jourernas erfarenheter och kunskap om
            mäns våld mot kvinnor existerar de fortfarande under osäkra förhållanden.
            Detta är en paradox då företrädare för polis, socialtjänst och
            sjukvård själva anser att de lokala kvinnojourerna ger ett mer
            heltäckande stöd till utsatta kvinnor än vad de själva kan erbjuda.
            I dag finns det kvinnojourer i ungefär hälften av landets kommuner
            och antalet kvinnor som söker hjälp ökar stadigt. Statistik från
            Riksorganisationen för kvinnojourer och tjejjourer i Sverige (ROKS)
            visar att medlemsjourerna under år 2007 bara kunde erbjuda skyddat
            boende till hälften av de kvinnor som var i behov av det. Samtidigt
            ökade antalet förfrågningar från kommun, polis och skola med nästan
            30 procent. Detta visar att det behövs mer resurser till jourerna.
            Förra mandatperioden var Vänsterpartiet med och genomförde en
            satsning på närmare 100 miljoner kronor på resurser till våldsutsatta
            kvinnor och barn. Medlen fördelades till kommuner och ideella
            kvinno-, tjej- och brottsofferjourer för att utveckla omhändertagandet
            av brottsoffer. Tyvärr har det visat sig att det fortfarande är
            svårt för kvinnojourerna att göra långsiktiga planeringar för
            sin verksamhet. I handlingsplanen mot mäns våld mot kvinnor, hedersrelaterat
            våld och förtryck samt våld i samkönade relationer meddelar regeringen
            sitt beslut att tillföra kommunerna utvecklingsmedel i syfte att
            förstärka kvinnojoursverksamheten och kvalitetsutveckla stödet
            till våldsutsatta kvinnor och barn på lokal nivå. Detta är lovvärt
            men långtifrån tillräckligt. Kvinnojourerna behöver kontinuerlig
            finansiering för att kunna bedriva ett fungerande arbete på lång
            sikt. Vi saknar även uppgifter från regeringen om hur stor satsningen
            blir och när den ska genomföras. Därför föreslår vi att regeringen
            ges i uppdrag att återkomma med en plan för hur staten ska ta
            sitt långsiktiga ekonomiska ansvar för kvinnojourernas arbete.
            Detta bör riksdagen som sin mening ge regeringen till känna.
          </p>
          <p xml:id="i-MSa8DJA3tGQx6X1NhFraZ5">
            Regeringen har även för avsikt att avsätta medel för en utvärdering
            och utveckling av kvinnojourerna. Målet är enligt handlingsplanen
            att stärka förutsättningarna för ett förbättrat och mer kunskapsbaserat
            arbete. Socialstyrelsen ska göra utvärderingen av arbetssätt och
            metoder som används av kvinnojourer i deras arbete med våldsutsatta
            kvinnor och barn i dialog med Riksorganisationen för kvinnojourer
            och tjejjourer i Sverige (ROKS) och Sveriges kvinnojourers riksförbund
            (SKR). Vi anser att utvärderingen även bör omfatta brottsofferjourernas
            arbete med våldsutsatta kvinnor. Vidare är det problematiskt om
            syftet med utvärderingen är att styra frivilliga organisationers
            arbete. Vår förhoppning är att så inte är fallet och att detta
            garanteras av att utvärderingen ska ske i dialog med ROKS och
            SKR.
          </p>
          <head type="h1" xml:id="i-NMbWH6NekiSPNbznKcAGCp">
            9 Terapi för våldsutsatta kvinnor
          </head>
          <p xml:id="i-7FNXNRhdAGuJHfuN9YGyUa">
            Många våldsoffer drabbas av posttraumatiska stressyndrom, depression,
            ångest eller andra sjukdomar som en konsekvens av fysisk och psykisk
            misshandel, sexuella övergrepp och kränkningar. För att den drabbade
            personen ska ha en chans att bearbeta sina trauman och komma tillbaka
            till ett drägligt liv krävs i många fall terapi. Gruppen kvinnor
            och barn som utsätts för eller bevittnar våld i nära relationer
            ökar stadigt. I dag finns det viss möjlighet att remitteras till
            en psykolog via landstinget, men i övrigt måste terapin bekostas
            av den enskilde. Detta gäller även s.k. alternativa terapier.
            Kostnaden för privat terapi kan bli mycket hög, och i många fall
            kan det vara omöjligt för kvinnan att finansiera terapin trots
            att hennes behov av hjälp är mycket stort. Frågor om psykoterapi
            behandlas i andra motioner. Inom ramen för vår budgetmotion föreslår
            vi stora satsningar när det gäller psykiatri och annan vård.
          </p>
          <head type="h1" xml:id="i-CZeW5whFzpqoeZWYASjR8U">
            10 Kostnaderna för mäns våld mot kvinnor
          </head>
          <p xml:id="i-7SifsgrRC9Aw2ocZDBgMoZ">
            Mäns våld mot kvinnor har en negativ effekt på samhällsekonomin.
            Det handlar om direkta kostnader för vård för utsatta kvinnor
            och barn, polisinsatser, ambulanskostnader, kostnader för rättsprocesser,
            häktning, kriminalvård och rehabilitering, skyddat boende men
            också bortfall i arbetstid, sjukskrivning och begränsande av kvinnors
            deltagande i samhällslivet. I en studie från Umeå universitet
            har kostnaden för ett enskilt fall med en kvinna som misshandlats
            av sin man beräknats. Totalt sett uppgår kostnaden till 2,5 miljoner
            kronor. Staten står för 85 % av denna kostnad. Socialstyrelsen
            uppskattar de samhällsekonomiska kostnaderna till mellan 2 695
            och 3 300 miljoner kronor per år. Polisens uppskattningar av deras
            egna insatser på området landar på ca 370 miljoner kronor årligen.
            Det saknas dock ännu statistik över vad mäns våld mot kvinnor
            kostar det svenska samhället totalt. Det är en brist som gör det
            lättare att blunda för problemen och kan leda till att frågan
            inte tas på allvar. Vänsterpartiet anser att det är viktigt att
            genomföra en allomfattande beräkning av vad mäns våld i nära relationer
            kostar samhället. På så sätt kan vi få en bättre förståelse av
            problemet samt utveckla samhällets insatser. Därför bör regeringen
            tillsätta en utredning för att utveckla en vetenskaplig metod
            för och genomföra en nationell kostnadsberäkning av mäns våld
            mot kvinnor och barn. Detta bör riksdagen som sin mening ge regeringen
            till känna.
          </p>
          <head type="h1" xml:id="i-TaqU6nKRUDptMoFHLpSYQN">
            11 Överfallsskyddet i hemförsäkringen
          </head>
          <p xml:id="i-QpmRB2rJvGAE1kuTGmXS1m">
            Vår vanligaste försäkring är hemförsäkringen. En hemförsäkring
            består normalt av flera olika delar och kan ersätta dels skador
            på privat egendom, dels ge ersättning om försäkringstagaren själv
            skadas eller blir skadeståndsskyldig. Tvärtemot vad många tror
            utgår ersättning från hemförsäkringarnas överfallsskydd oftare
            till följd av brott begångna utanför hemmet än innanför hemmets
            väggar. Försäkringsvillkoren utesluter nämligen sedan gammalt
            rätt till ersättning vid brott begånget av en medförsäkrad familjemedlem,
            även om en fällande dom finns. Statistiskt sett är hemmet den
            farligaste platsen för kvinnor att vistas på när det handlar om
            misshandel, medan män oftast utsätts för våld i offentliga miljöer.
            Därför är villkoren för hemförsäkringarnas överfallsskydd könsdiskriminerande.
          </p>
          <head type="h2" xml:id="i-JZw6q8qavA8soKDduAAwRV">
            11.1 Skadeståndsansvaret
          </head>
          <p xml:id="i-P4NGU3qTsPBkexD9KMYCzm">
            Det är i första hand gärningsmannens ansvar att betala skadestånd,
            ett annat alternativ är att brottsoffret har en försäkring som
            kan täcka skadorna och ett tredje alternativ är statlig brottsskadeersättning.
            En förutsättning för brottsskadeersättning är att brottet är polisanmält.
            Däremot kräver inte lagen att det finns en fällande dom. Det kan
            vara möjligt för brottsoffret att få ersättning även om gärningsmannen
            förblir okänd, t.ex. då spaningsresultat saknas eller då någon
            gärningsman inte kan bindas vid brottet.
          </p>
          <p xml:id="i-BMWgGkEo5cwRnatPWzSJmj">
            Vid våld och övergrepp i nära relationer är den misstänkte aldrig
            okänd. Då är det tvärtom så att kvinnan eller barnet pekar ut
            en välbekant person, ofta mannen i familjen, som den skyldige.
            Brottsoffermyndigheten får i ett fall med en känd misstänkt inte
            ta över domstolens roll och peka ut en skyldig genom att besluta
            om brottsskadeersättning. Det måste finnas en fällande dom för
            att brottsskadeersättning ska kunna komma i fråga. Detta innebär
            att kvinnor och barn som utsätts för våld i hemmet av företrädesvis
            manliga förövare ofta blir utan ersättning. En man som misshandlas
            i en krogkö kan däremot räkna med att bli kompenserad via överfallsskyddet
            i sin hemförsäkring även om gärningsmannen inte fälls för brottet.
            Vänsterpartiet anser att konsekvenserna av hemförsäkringens villkor
            vid våld i nära relationer är synnerligen orättvisa. Vidare vill
            vi poängtera att det är viktigt att en eventuell lagstiftning
            om villkoren i hemförsäkringen görs könsneutral eftersom det även
            förekommer våld i samkönade relationer.
          </p>
          <head type="h2" xml:id="i-58MBM8JGKheGhkfLSXHHPb">
            11.2 Avtalsfriheten
          </head>
          <p xml:id="i-J3awf5pewZGqYSAr1TchiU">
            Företrädare för försäkringsbranschen hävdar att en lagstiftning
            om försäkringsvillkorens innehåll skulle få en negativ inverkan
            på produktutvecklingen samt leda till höjda premier. Försäkringsbolagen
            är enligt gällande lagstiftning fria att utforma villkoren i enlighet
            med civilrättsliga principer. Den nya försäkringsavtalslagen som
            trädde i kraft den 1 januari 2006 innebär ingen förändring i detta
            avseende (prop. 2003/04:150).
          </p>
          <p xml:id="i-BBVjj4maxcM6j4wrHnnsVV">
            Vänsterpartiet anser att det är beklagligt att frågan inte behandlades
            i lagstiftningsärendet. Vi menar att det är tydligt att den skenbart
            könsneutrala avtalsfriheten i detta fall vilar på en manlig norm,
            vilket leder till oacceptabla konsekvenser för kvinnor och barn
            som blivit misshandlade av sina familjemedlemmar. Våld mot kvinnor
            är inte en angelägenhet för privatlivet utan för hela samhället.
            Det är orimligt att avtalsfriheten ges företräde framför kvinnors
            och barns ekonomiska trygghet.
          </p>
          <p xml:id="i-Y2idVdmug2bCN7E4CFrFAW">
            Regeringen bör därför återkomma med förslag till lagstiftning
            som innebär att överfallsskyddet i hemförsäkringen även ska gälla
            för en skadelidande som utsatts för våld av en medförsäkrad familjemedlem.
            Detta bör riksdagen begära.
          </p>
          <head type="h1" xml:id="i-61h584GGUPG24zAtwEcs3U">
            12 Våld i samkönade relationer
          </head>
          <p xml:id="i-CnXNCzQL9RcSGYB2BY6uFR">
            Våld inom samkönade relationer glöms ofta bort både i debatten
            om och när det gäller åtgärder mot våld i nära relationer. Bristande
            kunskaper och fördomar om homosexuella relationer har bidragit
            till att offren för våld i samkönade relationer är skyddslösa
            i än högre grad än kvinnor som utsätts för mäns våld. Det faktum
            att våld i parrelationer ses som ett uttryck för mäns överordning
            och kvinnors underordning i samhället gör att våld i samkönade
            relationer ofta osynliggörs eller bagatelliseras. Könet på våldsoffret
            och misshandlaren påverkar hur omgivningen uppfattar våldet och
            i förlängningen vilken hjälp som erbjuds (Våldsamt lika och olika,
            2008). Carin Holmberg och Ulrika Stjernqvist har i studien Våldsamt
            lika och olika (2006) gjort en första vetenskaplig kartläggning
            över förekomsten av samkönat partnervåld i Sverige. Deras undersökning
            baseras på drygt 2 000 besvarade enkätundersökningar och visar
            att totalt 24,9 procent har utsatts för någon form av psykologiskt,
            sexuellt och/eller fysiskt våld i en nuvarande eller f.d. parrelation.
            Fysiskt våld dominerar bland lesbiska kvinnor och sexuellt våld
            dominerar bland homosexuella män. Minst utsatthet rapporterar
            bisexuella män.
          </p>
          <p xml:id="i-G4WcQB8M3i62iwyKNkUzwV">
            Kön och sexualitet spelar en avgörande roll i tolkningen av samkönat
            partnervåld. Partnermisshandel mellan homosexuella män riskerar
            att tolkas som ömsesidig aggressivitet och inte som ett uttryck
            för en maktrelation. Partnervåld mellan homosexuella kvinnor riskerar
            i stället att osynliggöras helt av samhället eftersom kvinnor
            enligt normen inte slåss. Schablonbilderna av samkönade relationer
            och föreställningar kring våld och aggressivitet står på så sätt
            i vägen för att våldet uppmärksammas. På samma sätt leder homofobi
            och heterosexism till att samkönade kärleksrelationer inte erkänns
            socialt och därmed riskerar att isoleras. Det innebär att parterna
            blir beroende av och socialt bundna till varandra. Denna isolering
            kan i sig leda till våld i relationen. Stödet till personer som
            blir utsatta för våld i sin parrelation är organiserat utifrån
            heterosexuellas behov. För att samhället ska kunna hjälpa och
            stödja HBT-personer som utsätts för våld i nära relationer behövs
            mer forskning om samkönat partnervåld. Därför är det glädjande
            att regeringen i sin handlingsplan för att bekämpa mäns våld mot
            kvinnor, hedersrelaterat våld och förtryck samt våld i samkönade
            relationer avser att inrätta ett forskningsprogram som bl.a. kommer
            att omfatta våld i samkönade relationer (skr. 2007/08:39, åtgärd
            52). Dock saknas åtgärder för hur polis, sjukvård, socialtjänst,
            kvinnojourer m.fl. som möter människor som utsatts för våld i
            nära relationer ska få en ökad HBT-kompetens i praktiken.
          </p>
          <p xml:id="i-SjujkDbEf5u9YZzrUpnxWi">
            Regeringen bör därför göra kraftfulla satsningar så att alla
            yrkespersoner som möter människor som utsatts för samkönat partnervåld
            har relevant HBT-kompetens. Detta bör riksdagen som sin mening
            ge regeringen till känna.
          </p>
          <p xml:id="i-JCCgBaU12qbhLVdQXYWarA">
            Det finns både olikheter och likheter mellan det våld som utövas
            i samkönade och heterosexuella relationer. Våldets konsekvenser
            är dock desamma för offret, oavsett könet på våldsutövaren. Studien
            Våldsamt lika och olika visar att det är viktigt att studera det
            samkönade partnervåldet ur dessa två perspektiv samtidigt för
            att kunna hjälpa de män och kvinnor som utsätts för våldet. Av
            egen erfarenhet vet vi att det kan vara svårt att inte glömma
            bort det samkönade partnervåldet när frågan om mäns våld mot kvinnor
            avhandlas. De åtgärder som riktas mot det samkönade partnervåldet
            i regeringens handlingsplan för att bekämpa mäns våld mot kvinnor,
            hedersrelaterat våld och förtryck samt våld i samkönade relationer
            är förhållandevis få (skr. 2007/08:39).
          </p>
          <p xml:id="i-Dmxt2YCbJpR27ycyPAHMPX">
            Regeringen bör därför utreda och återkomma med ett handlingsprogram
            för hur HBT-personer som drabbas av partnervåld ska få relevant
            stöd och hjälp. Detta bör riksdagen som sin mening ge regeringen
            till känna.
          </p>
          <head type="h2" xml:id="i-DWysDNFG4EPAwqm6vXkyr5">
            12.1 Brottsofferjour för HBT-personer
          </head>
          <p xml:id="i-5wHcz2xZ7u5rUjFVbSAanT">
            Studien Våldsamt lika och olika visar att endast ett fåtal HBT-personer
            har sökt hjälp när de varit utsatta för våld av en partner. Då
            har de oftast vänt sig till traditionella verksamheter som kvinnojour
            och brottsofferjour. Det råder på många håll en missuppfattning
            om att HBT-personer helst söker sig till sina egna organisationer
            för att få hjälp. Dessutom saknas det ett väl utbyggt nät av brottsoffermottagningar
            för HBT-personer runtom i landet.
          </p>
          <p xml:id="i-NR49wh91mpN6oSG5F4m4K7">
            RFSL (Riksförbundet för homosexuellas, bisexuellas och transpersoners
            rättigheter) driver en brottsofferjour för HBT-personer. Brottsofferjouren
            är nationell och har kontakt med våldsutsatta HBT-personer via
            telefon, mejl och personliga besök.
          </p>
          <p xml:id="i-PbkXUQr8sWfbBRXiMMHMiT">
            Regeringen har i sin budget för 2009 inte avsatt riktade pengar
            till brottsofferjouren. Jouren måste nu i stället ansöka om pengar
            i konkurrens med en rad andra organisationer. Till brottsofferjouren
            vänder sig förutom HBT-personer som utsatts för partnervåld även
            de som utsatts för hatbrott. Jouren riskerar även att bli tvungen
            att söka pengar från olika ställen när hatbrott och partnervåld
            separeras. Forskning visar dock att hatbrott och våld i samkönade
            relationer ofta hänger ihop. Det är nämligen inte ovanligt att
            de som vänder sig till jouren blivit utsatta för båda typerna
            av våld. Vänsterpartiet avsätter i sin budget för 2009 1,4 miljoner
            kronor. RFSL har en ovärderlig kompetens när det gäller att bemöta
            HBT-personer som utsatts för brott, oavsett om det handlar om
            partnervåld eller hatbrott. Regeringen bör därför rikta särskilda
            anslag till den nationella brottsofferjouren för HBT-personer.
            Detta bör riksdagen som sin mening ge regeringen till känna.
          </p>
          <head type="h1" xml:id="i-2uo1UcEw2gquRFgc1HD2f9">
            13 Hedersrelaterat våld och förtryck
          </head>
          <p xml:id="i-KRoMHRGhifBdRGAXQHAHGV">
            Mörkertalet när det gäller hedersrelaterat våld och förtryck
            antas vara stort. Främst är det flickor och unga kvinnor som drabbas
            av hedersrelaterat våld och förtryck men även pojkar och unga
            män kan bli utsatta. Om flickor som är utsatta offentliggör sin
            historia genom ett besök hos socialtjänsten kan det innebära ytterligare
            våld och hot. Därför väljer många unga flickor att söka hjälp
            på annat sätt (Om våld i hederns namn. Länsstyrelsen Östergötland,
            2008).
          </p>
          <p xml:id="i-WRvETaLd8CZGSviMBCJXyD">
            Under den förra mandatperioden drev Vänsterpartiet igenom en
            rad specifika insatser mot hedersrelaterat våld. Bland annat satsades
            200 miljoner kronor på skyddat boende och förebyggande insatser.
            Ansvariga myndigheter fick i uppdrag att arbeta särskilt med dessa
            frågor. Till exempel fick Socialstyrelsen i uppdrag att utveckla
            arbetsmetoder när det gäller hedersrelaterat våld; Åklagarmyndigheten,
            Rikspolisstyrelsen och Domstolsverket fick i uppdrag att förbättra
            kunskapen inom rättsväsendet; särskilda medel satsades på att
            stödja självorganisering bland unga tjejer som är utsatta; Myndigheten
            för skolutveckling fick i uppdrag att stärka skolans arbete med
            såväl patriarkalt våld i stort som hedersrelaterat våld mer specifikt.
            Flera av dessa insatser fortsätter i regeringens handlingsplan
            mot mäns våld mot kvinnor, hedersrelaterat våld och förtryck samt
            våld i samkönade relationer. Det är i sig välkommet men inte tillräckligt.
          </p>
          <p xml:id="i-6LXYXG1GgdNNLSMi2XfpqE">
            Enligt en nationell undersökning från länsstyrelserna år 2004
            (Samverkan för skyddat boende. Nationell rapport från länsstyrelserna
            om skyddat boende med mera för flickor och unga kvinnor som riskerar
            att utsättas för hedersrelaterat våld) fanns det närmare 2 000
            kända fall av hedersrelaterat våld hos myndigheter och organisationer.
            Av dessa beräknades 1015 % vara i behov av skyddat boende. Enligt
            en rapport från Socialstyrelsen (Frihet och ansvar En undersökning
            om gymnasieungdomars upplevda frihet att själva bestämma, 2007)
            är kunskapen om hur många ungdomar som utsatts för hedersrelaterat
            våld bristfällig. Den enkätundersökning som ligger till grund
            för rapporten visar att det finns en liten grupp ungdomar som
            lever under oroväckande eller helt oacceptabla förhållanden. Dock
            är resultaten osäkra, varför mer forskning är nödvändig. Undersökningen
            ger även en mycket begränsad kunskap om i vilken utsträckning
            homo- eller bisexuella ungdomar är utsatta för hedersrelaterat
            våld. I en rapport från 2006 konstaterar Länsstyrelsen i Östergötland
            att regeringens satsning på insatser mot hedersrelaterat våld
            har gjort nytta men att det finns mycket kvar att göra. Fortfarande
            är skillnaderna i kunskapsnivå stor mellan olika kommuner och
            län, och det finns stora variationer i hur långt man generellt
            kommit i arbetet mot hedersrelaterat våld och förtryck. Länsstyrelsen
            ser bl.a. behov av fortsatta utbildningsinsatser till berörda
            yrkesgrupper, att berörda myndigheter och andra aktörer tar fram
            gemensamma handlingsplaner, en förbättrad samverkan mellan myndigheter
            och ideella organisationer främst mellan skola och socialtjänst
            samt en fortsatt och ökad satsning på attitydpåverkande insatser
            riktade mot föräldrar och pojkar/bröder. Regeringen nämner i sin
            handlingsplan (skr. 2007/08:39) att det är angeläget att länsstyrelserna
            fortsätter satsningen på åtgärder för att bekämpa hedersrelaterat
            våld och förtryck. Syftet är att samordna myndigheternas arbete
            mot hedersrelaterat våld och förtryck med det generella arbetet
            för att motverka mäns våld mot kvinnor. Vänsterpartiet anser att
            syftet är gott men att fler åtgärder bör sättas in för att bekämpa
            det hedersrelaterade våldet och förtrycket. I dag saknar kommunerna
            riktlinjer för sitt arbete med personer som utsatts för hedersrelaterat
            våld och myndigheternas insatser saknar samordning. Vänsterpartiet
            vill att det ska finnas enheter specialiserade på mäns våld och
            samkönat partnervåld inom samtliga berörda myndigheter med särskilt
            avsatta medel, särskilda policydokument, handlingsplaner och arbetsrutiner
            på samtliga berörda myndigheter. Dessa enheter ska ha specifik
            kompetens om hedersrelaterat våld och om invandrade kvinnors särskilda
            erfarenheter i övrigt. Detta bör riksdagen som sin mening ge regeringen
            till känna.
          </p>
          <p xml:id="i-H2F7JbYApGY8tfCBysiFTT">
            Vidare bör regeringen som ett led i det fortsatta arbetet ge
            i uppdrag till Socialstyrelsen att ta fram riktlinjer för socialtjänstens
            arbete med mäns våld mot kvinnor, samkönat partnervåld och hedersrelaterat
            våld. Detta bör riksdagen ge regeringen till känna.
          </p>
          <p xml:id="i-64VT39cmDFBQeU5d2uKerE">
            Enligt regeringens handlingsplan (skr. 2007/08:167) ska Länsstyrelsen
            i Östergötlands län utöver sitt regionala uppdrag lämna stöd till
            insatser på nationell eller länsövergripande nivå mot hedersrelaterat
            våld och förtryck. Vi anser dock att regeringens uppdrag inte
            är tillräckligt specifikt. De kvinnor, flickor och pojkar som
            utsätts för hedersrelaterat våld och förtryck har ofta komplexa
            problem och behov av ett långvarigt stöd från samhället. För att
            komma bort från våldet och hotet tvingas de inte sällan bryta
            helt med sina familjer. Att flytta till en ny ort utan att kunna
            upprätthålla kontakt med vänner och familj kan leda till stor
            utsatthet och isolering. Regeringen bör därför ge i uppdrag till
            Länsstyrelsen i Östergötland län att utreda hur samhällets stöd
            till personer som har brutit med sina familjer på grund av hedersrelaterat
            våld och förtryck kan förbättras och hur stödet till redan befintliga
            verksamheter kan förstärkas. Detta bör riksdagen ge regeringen
            till känna.
          </p>
          <p xml:id="i-Gg16hSNj9fpLPGrVEmSeER">
            Vänsterpartiet menar vidare att stödet till skyddade boenden
            måste utökas. Tillgång till skyddat boende ska finnas i alla kommuner.
            De specifika behov som kvinnor och ungdomar som riskerar att utsättas
            för på grund av hedersrelaterat våld måste i detta sammanhang
            tillvaratas på ett effektivt sätt. Regeringen bör mot bakgrund
            av detta återkomma med förslag om skyddat boende. Detta bör riksdagen
            som sin mening ge regeringen till känna.
          </p>
          <p xml:id="i-G8oQTfxjkczywj5ynkhfWZ">
            En viktig del av det förebyggande och attitydpåverkande arbetet
            handlar om att stärka rösten hos dem som bär på egna erfarenheter
            av våld. Länsstyrelserna bör få i uppdrag att förmedla särskilda
            medel för att stödja unga som utsätts. I första hand bör dessa
            medel gå till unga kvinnors, men också unga mäns, egen organisering
            kring frågor om hedersrelaterat våld mäns våld i övrig. Regeringen
            bör därför utforma ett förtydligat uppdrag till länsstyrelsen
            i Östergötlands län om särskilda medel till ungas egen organisering
            i enlighet med det ovan angivna. Detta bör riksdagen som sin mening
            ge regeringen till känna.
          </p>
          <p xml:id="i-6eSBN85bShDYkJzH7j27ZX">
            Vidare anser Vänsterpartiet att skolan spelar en central roll
            för att ge unga människor möjlighet att tidigt diskutera och reflektera
            över frågor kring relationer, samlevnad och sexualitet. Därför
            vill vi förstärka undervisningen i sex och samlevnad. Härigenom
            kan förutsättningarna att fånga upp de ungdomar som lever under
            hot och våld stärkas. Vi menar att ämnet ska ingå som ett viktigt
            kunskapsmål i läroplanerna för grundskolan och gymnasieskolan
            och bör integreras i ämnen som samhällskunskap, psykologi, historia,
            svenska och religion. Skolverket fick 2005 ett regeringsuppdrag
            att genomföra en översyn av grund- och gymnasieskolans kursplaner
            med avseende på sex och samlevnad. Under 2006 redovisade Skolverket
            uppdraget och gav förslag till nya och förtydligade mål i kursplanerna
            för biologi, idrott och hälsa med flera ämnen. Regeringen har
            emellertid lämnat förslaget utan åtgärd.
          </p>
          <p xml:id="i-Qhe5knw7voZ59mFYhqiBsc">
            Regeringen bör genomföra de av Skolverket föreslagna ändringarna
            avseende sex och samlevnad i grund- och gymnasieskolans kursplaner.
            Detta bör riksdagen som sin mening ge regeringen till känna.
          </p>
          <head type="h1" xml:id="i-FT3ZD7ziwUCXUnyzoKMv12">
            14 Tvångsäktenskap
          </head>
          <p xml:id="i-R11nZToqbk9xGUfXJQb2od">
            Påtvingade äktenskap är ett uttryck för förtryck som oftast riktas
            mot unga kvinnor. 2004 trädde lagändringar som syftar till att
            förbättra skyddet för enskilda mot påtvingade och för tidiga äktenskap
            i kraft (prop. 2003/04:48). Fortfarande är det möjligt att ingå
            äktenskap före 18 års ålder om det finns särskilda skäl till det
            (2 kap. 1 § ÄktB). Enligt prop. 2003/04:48 bör skäl för dispens
            från 18-årsregeln inte medges enbart för att den underåriga tillhör
            en grupp som förespråkar en annan norm än den som lagen ställer
            upp (prop. 2003/04:48, s. 22). När det gäller äktenskap som inte
            ingåtts enligt svensk lag erkänns inte dessa om det fanns äktenskapshinder
            enligt äktenskapsbalken (ÄktB) och minst en av parterna var svensk
            medborgare eller hade hemvist i Sverige när äktenskapet ingicks.
            Vidare erkänns inte heller äktenskapet om det är sannolikt att
            det ingåtts av tvång (1 kap. 8 a § lag (1904:26)). Om det finns
            särskilda skäl kan dock äktenskapet erkännas trots att det förelåg
            äktenskapshinder enligt ÄktB när det ingicks.
          </p>
          <p xml:id="i-KRTqL2ADHKfQLGyVENPTpv">
            Vänsterpartiet anser att lagändringen är ett steg i rätt riktning
            för att motverka barn- och tvångsäktenskap. Men problemet med
            unga flickor som gifts bort kvarstår trots att lagen ändrats.
            Att lagstiftningen inte tillåter barnäktenskap är visserligen
            en ytterst viktig signal, men det behövs ytterligare åtgärder
            för att skydda flickor mot att bli bortgifta. Vi efterlyser därför
            en bestämmelse som gör det straffbart för föräldrar att gifta
            bort sina barn. En sådan lagstiftning ligger helt i linje med
            FN:s konvention om barnets rättigheter och är enligt vår mening
            ett medel för att tillgodose barnets bästa. Vänsterpartiet anser
            att den nuvarande strafflagstiftningen inte räcker för att motverka
            barnäktenskap. De föräldrar som väljer att gifta bort sitt barn
            bör kunna ställas till svars för detta. Ett barnäktenskap är per
            definition alltid ett tvångsäktenskap. Det gäller även i de fall
            där barnet är över 15 år och själv inte ser äktenskapet som ett
            påtvingat arrangemang. Det finns exempel på att flickor under
            18 år valt att gå med på att gifta sig för att få möjlighet att
            flytta hemifrån. Regeringen har i sin handlingsplan mot mäns våld
            mot kvinnor, hedersrelaterat våld och förtryck samt våld i samkönade
            relationer (skr. 2007/08:39) meddelat sin avsikt att ge Ungdomsstyrelsen
            i uppdrag att göra en kartläggning av äktenskap arrangerade mot
            en persons vilja. Syftet är att bl.a. att ta fram åtgärder som
            förebygger tvångsäktenskap. Vi stöder detta initiativ. Utredningen
            om människohandel (SOU 2008:41) innehåller förutom förslag som
            syftar till att skärpa lagstiftningen mot människohandel förslag
            om barnäktenskap. Utredningen konstaterar dock att det tvång som
            kan föregå ett tvångsäktenskap redan är kriminaliserat i strafflagstiftningen
            och att det inte finns behov av någon särskild brottsrubricering
            för tvångsäktenskap som inte är barnäktenskap. Dock föreslås en
            kriminalisering av att en vårdnadshavare tillåter ett barn som
            är under 16 år att ingå äktenskap utomlands. Bestämmelsen tar
            sikte på de barnäktenskap som inte är att anse som tvångsäktenskap
            och straffet föreslås bli fängelse i högst två år. Vi menar att
            förslaget inte räcker för att komma åt problemen med tvångsäktenskap.
            Även unga kvinnor som är över 16 år men under 18 år är i behov
            av skydd mot att bli bortgifta. Regeringen bör snarast återkomma
            med ett förslag till lagändring som innebär att en särskild brottsrubricering
            gör det straffbart för föräldrar att arrangera äktenskap för minderåriga
            barn. Detta bör riksdagen som sin mening ge regeringen till känna.
          </p>
          <head type="h1" xml:id="i-5DqMUvXqpPTgF69errA2g7">
            15 Särskilt utsatta grupper av kvinnor
          </head>
          <p xml:id="i-NkzYRaGJGFRTVNL6N8wbn9">
            Lesbiska kvinnor känner sig inte alltid välkomna till kvinnojourerna,
            och det kan vara svårt att erbjuda trygghet om jouren inte tänker
            på att väninnan som följer med kan vara förövaren. Vänsterpartiet
            har länge värnat stödet till brottsofferjouren för HBT-personer
            och menar att arbetet måste utökas och intensifieras. Därför yrkar
            vi på ett handlingsprogram till stöd för HBT-personer i denna
            motion.
          </p>
          <p xml:id="i-GfGGL9fD2BTbWuzNSzFGf3">
            Några kvinnojourer erbjuder möjlighet till stödkontakt för syn-
            och hörselskadade kvinnor, men få jourer har handikappanpassade
            lägenheter vilket gör fysiskt funktionshindrade kvinnor, liksom
            äldre kvinnor, extra utsatta. Därför avsätter Vänsterpartiet 10
            miljoner kronor i budgetmotionen för 2009 för att stödja kvinnojourerna
            i arbetet med att tillgänglighetsanpassa jourernas lokaler.
          </p>
          <p xml:id="i-F7rgv72MkJL8LXa1LpA9tE">
            Kvinnojourerna har svårt att ta emot kvinnor som missbrukar och/eller
            har psykiska funktionshinder. Staten bör ta ett särskilt ansvar
            för de mest utsatta kvinnorna. Vänsterpartiet vill inrätta resursjourer
            med kompetens att ta emot kvinnor med missbruk och psykisk funktionsnedsättning
            och avsätter 20 miljoner kronor i budgetmotionen för 2009 för
            detta ändamål.
          </p>
          <p xml:id="i-JWtYjGJEnhZsCMFYpPLAEd">
            Regeringen bör återkomma med förslag på inrättande av resursjourer
            som har kompetens att ta emot kvinnor med missbruk och psykisk
            funktionsnedsättning. Detta bör riksdagen som sin mening ge regeringen
            till känna.
          </p>
          <head type="h2" xml:id="i-LCBrQhrYRMhzXGxwSnQjRA">
            15.1 Våld mot äldre kvinnor
          </head>
          <p xml:id="i-KpZmFB8Mj1RQxUfnYjCsyk">
            Ingen av de 56 åtgärderna i regeringens handlingsplan riktas
            speciellt till äldre kvinnor som utsatts för mäns våld detta trots
            att tidigare rapporter från såväl Socialstyrelsen som Brottsoffermyndigheten
            visar att våld mot äldre kvinnor förekommer i en sådan omfattning
            att det är att betrakta som ett folkhälsoproblem. Våldet som riktas
            mot äldre kvinnor, är mer upprepat och av ett allvarligare slag
            än det som drabbar äldre män (se Brottsoffermyndighetens omfångsundersökning
            Ofrid. Våld mot äldre kvinnor och män, 2001). Mäns sexuella våld
            drabbar även äldre kvinnor vilket ofta osynliggörs. Dessvärre
            är kunskapen om mäns våld mot äldre kvinnor bristfällig, bl.a.
            inom vård och omsorg. Därför bör regeringen ge Socialstyrelsen
            i uppdrag att i samarbete med SKL (Sveriges Kommuner och Landsting)
            ta fram och sprida befintlig kunskap om mäns våld mot äldre kvinnor.
            Detta bör riksdagen som sin mening ge regeringen till känna.
          </p>
          <p xml:id="i-VaW97HSgv5HRZMNoXziG3o">
            Regeringen bör även ge Socialstyrelsen i uppdrag att ta fram
            ett utbildningsmaterial om mäns våld mot äldre kvinnor för personalen
            i äldreomsorgen. Detta bör riksdagen som sin mening ge regeringen
            till känna.
          </p>
          <head type="h2" xml:id="i-59HJh3WcQ54GJRuAfCc9DM">
            15.2 Våld mot kvinnor med funktionsnedsättning
          </head>
          <p xml:id="i-NRkCSpwPgqVtz6ZMSJ1w3p">
            Vänsterpartiet har tidigare motionerat om att tillsätta en bred
            utredning för att undersöka det våld som män utsätter kvinnor
            och flickor med funktionshinder för. FN:s kommitté för avskaffande
            av diskriminering av kvinnor ber i sin rapport från 2008 Sverige
            att anstränga sig ytterligare för att bekämpa våldet mot kvinnor
            med funktionsnedsättning. Kommittén beklagar bl.a. att det saknas
            uppgifter om våldet mot denna grupp av kvinnor och att de utsätts
            för diskriminering när det gäller skydd mot våld. Utredningsinstitutet
            Handu kom i maj 2007 med en rapport om omfattningen av mäns våld
            mot kvinnor med funktionsnedsättning. Rapporten visade att kvinnor
            med funktionsnedsättning i allmänhet utsätts för mäns våld i ungefär
            lika hög grad som kvinnor utan funktionsnedsättning. Det fanns
            dock vissa skillnader. Det var vanligare att kvinnor med funktionsnedsättning
            blev kallade nedsättande saker och att männen fick dem att känna
            sig underlägsna. När det gäller kvinnor med måttlig eller lindrig
            utvecklingsstörning verkar deras situation vara särskilt bekymmersam.
            En fjärdedel av kvinnorna som bor i ett förhållande uppger att
            deras nuvarande partner är våldsam mot dem och en tredjedel hade
            blivit slagna innan de fyllt 15 år. En av fem utvecklingsstörda
            kvinnor hade försökt ta sitt liv.
          </p>
          <p xml:id="i-36SuqVoMwQdLEjSPZqN1od">
            Enligt en undersökning från Riksförbundet för social och mental
            hälsa (RSMH) har 70 % av de kvinnor som kommer i kontakt med psykiatrin
            någon gång varit utsatta för fysiska eller sexuella övergrepp.
            Även Socialstyrelsen har i undersökningen av våld mot kvinnor
            med psykisk funktionsnedsättning (2005) visat på att denna grupp
            av kvinnor är mer utsatt för våld än andra kvinnor. Samtidigt
            konstateras att kunskapen och medvetenheten om problemen är starkt
            begränsad och det leder till att kvinnornas behov ofta förbises.
            Mäns våld mot kvinnor med funktionsnedsättning kan vara särskilt
            svårt för omgivningen att upptäcka eftersom kvinnan ofta är beroende
            av förövaren när det gäller dagliga behov som mat, sömn och hygien.
            Det kan även vara förövaren som bistår kvinnan när det gäller
            kommunikation med omvärlden, i kontakter med myndigheter, skola,
            vänner osv. En kvinna med en funktionsnedsättning kan även ha
            svårt att själv skaffa hjälp för att komma ur en relation med
            en våldsam man. Även kvinnor med intellektuella funktionshinder
            är särskilt utsatta.
          </p>
          <p xml:id="i-LsnrTG7uH8Fgn4nhvLHw58">
            Enligt Socialstyrelsen saknar många kvinnojourer möjlighet att
            ta emot kvinnor med psykisk funktionsnedsättning. Handikappombudsmannen
            visar också i en rapport (2003) att kvinno- och brottsofferjourerna
            har svårt att ta emot kvinnor med fysisk funktionsnedsättning.
            Vi utvecklar resonemangen kring fysisk funktionsnedsättning och
            våldsutsatta kvinnor i motionen Handikappolitik (2008/09:So484).
          </p>
          <p xml:id="i-BVbQMyre7XgGbatfdFgPm6">
            Kommunerna bär här det största ansvaret för att se till så att
            skydd mot mäns våld även blir tillgängligt för kvinnor med funktionsnedsättning.
            Vänsterpartiet vill därför, som vi redogör för ovan, tillgänglighetsanpassa
            jourerna samt inrätta resursjourer med kompetens att ta emot kvinnor
            med psykiska funktionsnedsättningar.
          </p>
          <p xml:id="i-NdEjTKU8N5fx8QL4VFiwhA">
            Ofta kan själva funktionsnedsättningen försvåra för kvinnan i
            hennes kontakt med rättsväsendet. Det handlar dels om kommunikations-
            och samarbetssvårigheter, dels dessvärre också om hur kvinnans
            trovärdighet bedöms. Mot bakgrund av den extremt svåra situation
            som dessa kvinnor befinner sig i bör därför frågan om våld mot
            kvinnor med funktionsnedsättning utredas på ett heltäckande sätt.
            Utredningen bör komma med konkreta förslag på hur situationen
            för kvinnor med funktionsnedsättning som är utsatta för mäns våld
            kan underlättas. Detta bör riksdagen som sin mening ge regeringen
            till känna.
          </p>
          <p xml:id="i-7uWaT4Yr2KWJ9bRowVWxit">
            I vår motion Dövas, dövblindas och hörselskadades livsvillkor
            (2008/09:So314) skriver vi mer om våld mot döva kvinnor och vårt
            förslag om att inrätta en bildtelefon för döva kvinnor som en
            del av den nationella stödlinjen för våldsutsatta kvinnor vid
            Nationellt centrum för kvinnofrid.
          </p>
          <head type="h2" xml:id="i-DnHC3gi4aVnxH9zTzEDkTk">
            15.3 Våld mot missbrukande kvinnor
          </head>
          <p xml:id="i-AfWP9eaEM6DEtriSi5sBNT">
            Mobilisering mot narkotika redovisar i rapporten Mäns våld mot
            missbrukande kvinnor (2005) att det är mycket vanligt att missbrukande
            kvinnor utsätts för våld, ofta av sina missbrukande män. Rapporten
            kritiserar myndigheterna för att våldet ofta ses som en effekt
            av missbruket snarare än som ett kvinnofridsbrott som kan drabba
            alla kvinnor. Det är nödvändigt att även missbrukande kvinnor
            får hjälp och skydd mot män som utsätter dem för våld. Det är
            därför viktigt att kunna erbjuda behandling mot missbruk för kvinnor
            i könsseparata grupper. Våldsutsatta kvinnor ska inte behöva genomgå
            behandling i samma grupp som sin förövare. Dessutom kan kompetens
            vad gäller både missbruksproblematik och våld mot kvinnor samlas
            på ett ställe. På så sätt kan kvinnan få hjälp både med sitt missbruk
            och att ta sig ur en våldsam relation. Därför bör regeringen arbeta
            för att missbrukande kvinnor som är utsatta för mäns våld ska
            erbjudas behandling i könsseparerade grupper. Detta bör riksdagen
            som sin mening ge regeringen till känna.
          </p>
          <head type="h2" xml:id="i-Qf1dj4iRX8e66H2eALv5pp">
            15.4 Våld mot papperslösa kvinnor
          </head>
          <p xml:id="i-5eK28wPRx18u9vju3MbKuM">
            Kvinnor som lever gömda i Sverige utan uppehållstillstånd är
            en grupp som är extra utsatt när det gäller mäns våld. Enligt
            en rad internationella konventioner som Sverige anslutit sig till
            är det samhällets ansvar att ge alla våldsutsatta kvinnor rätt
            till skydd. Gömda kvinnor som lever i Sverige utan uppehållstillstånd
            och som misshandlas får dock sällan skydd eller hjälp. Det är
            få kvinnojourer som har möjlighet att ta emot dessa kvinnor. Anledningen
            är ofta att kommunerna inte ger jourerna någon ersättning för
            skydd till gömda kvinnor, men också att kvinnans behov ser annorlunda
            ut och att många jourer har varken kompetens eller resurser att
            hantera dessa. Gömda kvinnors situation hänger också ihop med
            asylsökande kvinnors villkor. Det finns kvinnor som söker asyl
            på grund av hedersrelaterat våld men får avslag på sin ansökan,
            framför allt för att Migrationsverket saknar kunskap om mäns våld
            mot kvinnor och barn och vilka uttryck det s.k. hedersrelaterade
            våldet kan ta sig. Några av dessa kvinnor tvingas leva gömda.
            Regeringen har helt glömt bort de papperslösa kvinnorna i sin
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer (skr. 2007/08:39).
            Jämställdhetsministern har uttryckt att de inte kan skriva in
            skydd för gömda kvinnor i ett regeringsdokument eftersom det skulle
            ge signaler till kvinnorna om att de är välkomna att stanna. Men
            det är regeringens ansvar att se till att alla våldsutsatta kvinnor,
            oavsett om de är papperslösa eller inte, får skydd. Därför bör
            regeringen utreda hur kvinnor som lever gömda ska få nödvändigt
            skydd och stöd mot mäns våld. Detta bör riksdagen som sin mening
            ge regeringen till känna.
          </p>
          <head type="h1" xml:id="i-U7SjPTGYE1mKob5t5RzhnC">
            16 Familjevåldsenheter
          </head>
          <p xml:id="i-X6PSAZhWipsXiLvVUPeAsX">
            För Vänsterpartiet är det önskvärt att inrätta särskilda enheter
            inom rättsväsendet med spetskompetens kring mäns våld mot kvinnor
            och barn. Dessa enheter kan inom sina respektive myndigheter utveckla
            handläggning och kompetens samtidigt som de sinsemellan kan skapa
            effektiva samarbetsformer. Omhändertagande av misshandlande män
            kan exempelvis ske samma dag som anmälan kommer in. Enheterna
            har också lättare för att bygga upp nära samarbeten med sociala
            myndigheter och organisationer som finns till för omhändertagande
            av drabbade kvinnor och barn.
          </p>
          <p xml:id="i-A2t9CqfaF1iv6PMYq4mtJp">
            Förra mandatperioden fick Vänsterpartiet till stånd en specialisering
            av arbetet mot mäns våld mot kvinnor och barn. Det skedde bl.a.
            genom en omorganisering av åklagarväsendet, bildandet av ett utvecklingscentrum
            och skapande av familjevåldsenheter i samarbete mellan polis,
            åklagare, socialtjänst. Ett bra exempel på specialisering inom
            rättsväsendet är just de familjevåldsenheter som finns på några
            håll i landet. Särskilt när enheterna innehåller specialiserade
            åklagare fungerar de väl eftersom det snabbar på processer och
            ingripanden avsevärt.
          </p>
          <p xml:id="i-UYd6hSpquXpbZQzi9qXhq">
            Således bör regeringen inrätta familjevåldsenheter över hela
            landet.
          </p>
          <p xml:id="i-PbheHwQrajx4rGYnfNzGBS">
            Detta bör riksdagen som sin mening ge regeringen till känna.
          </p>
          <head type="h1" xml:id="i-YHDVbmPnTerPDgoPV1A1GZ">
            17 Barnahus
          </head>
          <p xml:id="i-6PVw2DTMDGXuHxTRk9dsKy">
            Barn som bevittnar våld eller som själva är utsatta för våld
            är en särskilt utsatt grupp. De är alltid medvetna om våldet,
            och risken för ohälsa hos barn som bevittnat våld är nästan lika
            stor som för de barn som är direkt våldsutsatta. Stödet till dessa
            barn måste utvecklas och professionaliseras, och samverkan mellan
            aktörerna måste öka. Kvinnojourerna gör stora insatser för att
            stödja drabbade barn men måste även själva få tillräckligt med
            stöd och resurser. Socialtjänst, hälso- och sjukvård samt skola
            måste ha kunskap om hur våldet påverkar barn.
          </p>
          <p xml:id="i-EzHqe2u4gHBawMNHMbm5Tp">
            Kommunerna har skyldighet att ta ansvar för barn som bevittnat
            våld eller som blivit utsatta för direkt våld. När det uppstår
            en misstanke om att ett barn har utsatts för brott inleds i dag
            flera olika utredningsprocesser inom såväl rättsväsendet som socialtjänsten
            och hälso- och sjukvården. Utredningarna drivs ofta parallellt
            och innebär att barnet slussas runt i olika miljöer. De barnahus
            som nu startat på flera håll i landet för barn som utsatts för
            våld och övergrepp är ett bra exempel på hur ansvariga myndigheter
            kan samarbeta kring barnet. Myndigheterna har i dag en skyldighet
            att samverka, men barnahusen går ett steg längre. Här förs samarbetet
            in under samma tak och barnet behöver därmed bara komma till en
            plats samtidigt som kvaliteten i utredningarna förbättras. Vänsterpartiet
            vill att samarbete kring s.k. barnahus ska inrättas i alla större
            kommuner i landet. Detta bör riksdagen som sin mening ge regeringen
            till känna.
          </p>
          <head type="h1" xml:id="i-NBf99UVyU7xH4tf7dfBp3v">
            18 Mäns våld ett folkhälsoproblem
          </head>
          <p xml:id="i-7JzRfFgpYwzJ8FTKSVcug3">
            Mäns våld mot kvinnor är så vanligt förekommande att det bör
            ses som ett folkhälsoproblem. Våldet kan bestå av olika former
            av fysiskt, psykiskt och sexuellt våld. Också hot om våld och
            rädsla för våld påverkar kvinnors fysiska och psykiska hälsa och
            livssituation. I förlängningen påverkar våldet alla kvinnors liv
            och handlingsutrymme. Kvinnor lär sig olika strategier för att
            hantera sin rädsla för övergrepp. På så sätt blir mäns våld en
            del av alla kvinnors vardag. Folkhälsoinstitutet har föreslagit
            att frihet från könsrelaterat våld bör bli ett nytt delmål inom
            folkhälsopolitiken. Det är ett bra förslag eftersom det visar
            problemets omfattning. Därför bör frihet från könsrelaterat våld
            bli ett nytt delmål inom folkhälsopolitiken. Detta bör riksdagen
            som sin mening ge regeringen till känna.
          </p>
          <p xml:id="i-YVwSQ97zLt8C5FUsodLAbB">
            Det är viktigt att samhällets stöd når alla kvinnor som är i
            behov av det. Därför krävs det goda kunskaper och ett bra samarbete
            mellan hälso- och sjukvården, kommunerna, polis, rättsväsende,
            kriminalvård och kvinnojourerna. Rikskvinnocentrum har nu ombildats
            till ett nationellt centrum för kvinnofrid. Vi menar att det nu
            är dags att inrätta regionala centrum för kvinnofrid i varje sjukvårdsregion.
            Detta bör riksdagen som sin mening ge regeringen till känna.
          </p>
          <head type="h1" xml:id="i-AeKyw8L6jFwHkGsVNzd4H">
            19 Mäns våld i brottsstatistiken
          </head>
          <p xml:id="i-8gcbbnDNXEtzbwR55MEp1T">
            År 2007 anmäldes 26 857 fall där kvinnor blivit misshandlade.
            Av brottsstatistiken framgår att i 7 260 av dessa fall var gärningsmannen
            obekant med offret och i 19 597 fall var gärningsmannen bekant
            med offret. 15 251 av misshandelsfallen med en bekant gärningsman
            begicks inomhus (se Brå). En stor del av fallen med bekanta gärningsmän
            torde röra mäns våld mot närstående kvinnor. Ett stort problem
            med dagens statistik är att det inte går att se om kvinnan blivit
            misshandlad av en närstående man, t.ex. pojkvän eller sambo, eller
            av någon annan bekant som en granne, ett syskon eller en kompis.
            I dag är det ett tidsödande arbete för forskare att gå igenom
            samtliga anmälningar där en kvinna misshandlats för att se om
            hon blivit utsatt för en närstående mans våld eller inte. För
            att vi ska få mer kunskap om mäns våld mot kvinnor och hur utvecklingen
            ser ut över tiden är det nödvändigt med statistik som redovisar
            vem det är som misshandlat henne och vilken relation kvinnan har
            till förövaren. FN:s kommitté för avskaffande av diskriminering
            av kvinnor uppmanar Sverige att samla in omfattande statistik
            uppdelad på kön, ålder och våldstyp samt förhållandet mellan gärningsmannen
            och brottsoffret när det gäller våld mot kvinnor. Regeringen bör
            därför ge i uppdrag till Rikspolisstyrelsen att utveckla ett kodningssystem
            för brott där kvinnor misshandlats där könet på gärningsmannen
            och relationen mellan gärningsman och offer framgår. Detta bör
            riksdagen som sin mening ge regeringen till känna.
          </p>
          <head type="h1" xml:id="i-Mc9fHnA3KqHGcZDx2Yg68q">
            20 Behandlingsprogram för våldsamma män
          </head>
          <p xml:id="i-7R6tkKBurfJKmv7cxfW5ZJ">
            Inom Kriminalvården provas i Sverige bl.a. ett behandlingsprogram
            för män som misshandlat sin partner sedan några år. Man använder
            sig av programmet Idap (Integrated Domestic Abuse Programme) som
            bygger på kognitiv beteendeterapi där männen ska lära sig att
            se hur våldet påverkar deras partner och eventuella barn samt
            lära sig att ta ansvar för våldet och hitta alternativa handlingssätt.
          </p>
          <p xml:id="i-PoCnviqVsuftgkd7dA1P8n">
            Idap finns i Stockholm, Göteborg, Malmö och Borås. På tre olika
            anstalter har man tidigare även provat programmet Våld i nära
            relationer (VIN) som bygger på ett hot- och riskbedömningsinstrument
            där syftet är att, under pågående behandlingstid, garantera säkerheten
            för kvinnor. Relationer och samlevnad (ROS) är ett behandlingsprogram
            för sexualbrott som har provats vid specialanstalterna för sexualbrottslingar.
            Dokumentationen är tyvärr bristfällig, och inga utvärderingar
            har ännu gjorts.
          </p>
          <p xml:id="i-38bBTrLb4iKbvX3oQ8Zz1q">
            Utredningen Slag i luften (SOU 2004:121) menar att Kriminalvårdens
            uppdelning i separata program (VIN och ROS) för misshandel respektive
            sexualbrott är ineffektivt och vittnar om en kunskapsbrist på
            området mäns våld mot kvinnor. Centrum för våldsprevention vid
            Karolinska Institutet i Stockholm har uttryckt att viss behandlingsforskning
            samt vissa regelrätta behandlingar av partnermisshandlare letar
            efter t.ex. adhd eller alkoholmissbruk för att diagnostisera männen
            som slår. Behandlingen anpassas efter individuella avvikelser
            trots att man vet att en stor del av våldet utövas av vanliga,
            välfungerande män.
          </p>
          <p xml:id="i-E32C5HEaYjcQ1fgPDu6pkB">
            En internationell utblick visar att kognitiv beteendeterapi är
            den metod som används mest och har störst framgång. Könsroller,
            kvinnosyn, jämställdhet och maktförhållanden står i centrum för
            behandlingen. Fokus ligger på att män som slår ska erkänna, förstå
            och ta ansvar för sitt beteende. Att män som slår ska få adekvat
            behandling är en viktig del i arbetet med att stoppa och förebygga
            mäns våld mot kvinnor och barn. Det är dock viktigt att behandlingens
            innehåll diskuteras ingående.
          </p>
          <p xml:id="i-J8sCXfAASJgUi6rDWUoQfZ">
            Tyvärr är det många våldsutövande män som inte får möjlighet
            till någon form av behandling över huvud taget. Det är en stor
            brist som måste åtgärdas.
          </p>
          <p xml:id="i-BuDoAJpGb7dZ9mRAPF74w1">
            Vänsterpartiet vill införa halvtidsfrigivning, vilket skulle
            frigöra resurser som vi menar ska gå tillbaka till Kriminalvården
            för exempelvis olika behandlingsprogram. Behandlingsprogram riktade
            till dömda sexualbrottslingar och misshandlande män ska vara en
            viktig del av dessa resurser.
          </p>
          <p xml:id="i-HvkCkhw1Ph63tjX42VDGWH">
            Även kvinnor som misshandlar sina partner bör självfallet erbjudas
            samma möjligheter till behandling inom Kriminalvården som misshandlande
            män. Det är viktigt att synliggöra att misshandel kan förekomma
            inom lesbiska relationer även inom Kriminalvården.
          </p>
          <p xml:id="i-4w9scZksCFHziQWmjQSwEP">
            Rapporten Mäns våldsutövande barns upplevelser presenterades
            av den tidigare regeringen. Rapporten är en kartläggning och beskrivning
            av verksamheter som syftar till att få män att sluta använda våld
            mot kvinnor och barn samt verksamheter riktade till flickor och
            pojkar som upplever mäns våld mot kvinnor i sin familj. Enligt
            rapporten finns ett stort intresse av att motverka mäns våld mot
            kvinnor och barn. Dock är vissa områden eftersatta och det finns
            problem som kräver åtgärder både på kort och på lång sikt. I dag
            finns 50 verksamheter runtom i landet riktade till män som utövar
            våld mot kvinnor och barn. I rapporten delas verksamheterna in
            i fem olika kategorier: interventioner inom ramen för Kriminalvården
            och rättspsykiatrin, generella manscentrum/kriscentrum för män
            eller mansmottagningar med fokus på våld, interventioner inom
            ramen för myndighetssamverkan samt en ny form som är en samverkan
            inom socialtjänsten. Rapporten föreslår åtgärder som bl.a. ett
            nationellt koordinerat utvärderings- och utvecklingsprogram med
            syfte att utveckla modeller för dokumentation, uppföljning och
            utvärdering som på sikt kan implementeras nationellt samt att
            det bör byggas upp en hållbar och regionalt anpassad struktur
            för erfarenhetsutbyte och fortbildning på området interventioner
            mot mäns våld mot kvinnor. Dessa förslag är mycket angelägna.
            Regeringen bör därför skyndsamt bereda förslagen till förändringar
            i rapporten Mäns våldsutövande barns upplevelser. Detta bör riksdagen
            som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-5AVb13zNYUmBMf4ca8SC1U" who="i-RnWtNUQCpycyMXbuRLTXcR">
              Josefin Brink (v)
            </item>
            <item xml:id="i-5TEYMDZM898wVriE4QHydE" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-KQCXRur7Yk7heqdAuQzR6z" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-NUxDskuGBzoqEzoWn8ysQj" who="i-du5LHNwBWrCH1am94GCk1">
              Eva Olofsson (v)
            </item>
            <item xml:id="i-RnTN9gGHADiNyBj5pr28C7" who="i-Sn3HArFcXWQDenVvrpFSQe">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
