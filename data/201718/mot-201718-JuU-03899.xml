<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-JuU-03899">
  <teiHeader>
    <fileDesc>
      <titleStmt>
        <title>Polisen</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3899 av Andreas Carlson m.fl. (KD)</title>
          <idno type="rdwebb">H5023899</idno>
          <rs type="number">3899</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H5023899/text</ref>
          <ref type="dokument_url_html">http://data.riksdagen.se/dokument/H5023899</ref>
          <ref type="dokumentstatus_url_xml">http://data.riksdagen.se/dokumentstatus/H5023899</ref>
          <ref type="docx">http://data.riksdagen.se/fil/4AD6988F-6535-4ECB-A666-61516AEE3BBA</ref>
          <ref type="pdf">http://data.riksdagen.se/fil/977842D2-66A0-4501-B76F-BE4D9BE3274D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-F7At3v6PvJpNCH37qRhr8A</idno>
            <name>Sofia Damm</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-2u14akrABAbHq5YZDWcE42" type="signed"/>
        <correspContext corresp="i-2u14akrABAbHq5YZDWcE42">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-4BTx6VbUNJDqLqfkYqjnsE"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-F7At3v6PvJpNCH37qRhr8A"/>
        </correspContext>
        <correspAction type="submitted" xml:id="i-BB55D9X84w9RYnniQxoQJb">
          <date when="2017-10-05"/>
          <time when="17:32:04"/>
        </correspAction>
        <correspAction type="reviewed" xml:id="i-2aRVRPQznZ7DqT3ijbQAHN">
          <date when="2017-10-05"/>
          <time when="21:06:54"/>
        </correspAction>
        <correspAction type="referred" xml:id="i-UcTraGudFU53WfcBYG9NxZ">
          <date when="2017-10-13"/>
        </correspAction>
        <correspAction type="assigned" xml:id="i-GUPMNKEjskF25nut3ERrfQ">
          <date when="2018-10-19"/>
          <time when="13:02:19"/>
        </correspAction>
        <correspContext corresp="i-GUPMNKEjskF25nut3ERrfQ">
          <ref type="assignedTo">Justitieutskottet</ref>
        </correspContext>
        <correspAction type="behandlas_i" xml:id="i-8babhmnsXk6mFJsMFzVLse"/>
        <correspContext corresp="i-8babhmnsXk6mFJsMFzVLse">
          <ref type="uppgift">2017/18:JuU6</ref>
          <ref type="ref_dok_id">H501JuU6</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU6</ref>
          <ref type="ref_dok_titel">Renodling av Polismyndighetens arbetsuppgifter när länsstyrelserna tar över uppgifter på djurområdet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HB8urVcSFyXcMQjkLebxyL"/>
        <correspContext corresp="i-HB8urVcSFyXcMQjkLebxyL">
          <ref type="uppgift">2017/18:JuU16</ref>
          <ref type="ref_dok_id">H501JuU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU16</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-79hez9GuCDy126HWnH7zUn"/>
        <correspContext corresp="i-79hez9GuCDy126HWnH7zUn">
          <ref type="uppgift">2017/18:JuU18</ref>
          <ref type="ref_dok_id">H501JuU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU18</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-4JDzY8QMeZYp4BrQNR1CBG"/>
        <correspContext corresp="i-4JDzY8QMeZYp4BrQNR1CBG">
          <ref type="uppgift">2017/18:JuU1</ref>
          <ref type="ref_dok_id">H501JuU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-41KX6PfJFpUr4EeVfzKUeh"/>
        <correspContext corresp="i-41KX6PfJFpUr4EeVfzKUeh">
          <ref type="uppgift">2017/18:JuU13</ref>
          <ref type="ref_dok_id">H501JuU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU13</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7wEBuQCex8r64QPunjNr4Y"/>
        <correspContext corresp="i-7wEBuQCex8r64QPunjNr4Y">
          <ref type="uppgift">2017/18:JuU14</ref>
          <ref type="ref_dok_id">H501JuU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU14</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3899 av Andreas Carlson m.fl. (KD) Polisen</div>
      </div>
      <div type="motBody">
        <div type="TOC" xml:id="i-GbGBqnbmfsfqLc7qfJ8Bfy">
          <head xml:id="i-PKNxD6pe7NPn4yhkJwcmKK">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Inledning
            </item>
            <item style="indent-level: 1">
              10 000 fler poliser till 2025
            </item>
            <item style="indent-level: 2">
              Kraftfull satsning på höjda polislöner och bättre arbetsvillkor
            </item>
            <item style="indent-level: 1">
              Stärk ledarskapet
            </item>
            <item style="indent-level: 1">
              Attacker mot blåljus- och sjukhuspersonal
            </item>
            <item style="indent-level: 1">
              Fler alternativa vapen
            </item>
            <item style="indent-level: 1">
              Förbättra brottsuppklaringen
            </item>
            <item style="indent-level: 1">
              Renodla polisens uppgifter
            </item>
            <item style="indent-level: 2">
              Flytta licenshantering från Polismyndigheten
            </item>
            <item style="indent-level: 1">
              Avrapporteringssystemet och tekniska hjälpmedel
            </item>
            <item style="indent-level: 1">
              Stärk polisens förmåga snabbt
            </item>
            <item style="indent-level: 1">
              Fördubbla insatsstyrkans förmåga
            </item>
            <item style="indent-level: 1">
              Synliga poliser i brottsutsatta områden
            </item>
            <item style="indent-level: 1">
              Lokal förankring
            </item>
            <item style="indent-level: 1">
              Sociala utfallskontrakt
            </item>
            <item style="indent-level: 1">
              Nolltolerans mot vardagsbrottsligheten
            </item>
            <item style="indent-level: 1">
              En polis knuten till varje skola
            </item>
            <item style="indent-level: 1">
              Återinför beredskapspolisen
            </item>
            <item style="indent-level: 1">
              Organiserad brottslighet
            </item>
            <item style="indent-level: 1">
              Arbetet mot barnprostitution och människohandel
            </item>
            <item style="indent-level: 1">
              Forced marriage units
            </item>
          </list>
        </div>
        <div type="motProposal" subtype="förslag">
          <head xml:id="i-DKktCcFzTBda7vNqwzLFtE">
            Förslag till riksdagsbeslut
          </head>
          <list style="ol">
            <item xml:id="i-Uveo1EZKfjLBjWbhrG6Euc">
              Riksdagen ställer sig bakom det som anförs i motionen om arbetsvillkor
              och lön för poliser i yttre tjänst och tillkännager detta för
              regeringen.
            </item>
            <item xml:id="i-ShhJdvNZ44wNU9qYjy8pQV">
              Riksdagen ställer sig bakom det som anförs i motionen om kompetensutveckling
              inom polisen och tillkännager detta för regeringen.
            </item>
            <item xml:id="i-Xt3YB9yq4jLx3mVg6r6hVk">
              Riksdagen ställer sig bakom det som anförs i motionen om polisiär
              forskning och tillkännager detta för regeringen.
            </item>
            <item xml:id="i-98JbDgNeV4s44NAWSAyM9w">
              Riksdagen ställer sig bakom det som anförs i motionen om skärpta
              straff för attacker mot vitala samhällsfunktioner och tillkännager
              detta för regeringen.
            </item>
            <item xml:id="i-26oHmuSHd6KCYhHjWHgc3F">
              Riksdagen ställer sig bakom det som anförs i motionen om att
              utreda fler alternativa vapen till polisen och tillkännager detta
              för regeringen.
            </item>
            <item xml:id="i-DaBfmJVY3a4BmcWtX6QZTh">
              Riksdagen ställer sig bakom det som anförs i motionen om att
              följa upp att poliser i yttre tjänst har tillgång till skyddsutrustning,
              och detta tillkännager riksdagen för regeringen.
            </item>
            <item xml:id="i-XbWjyLQD9vBgKSJu1xKYZy">
              Riksdagen ställer sig bakom det som anförs i motionen om förbättrad
              brottsuppklaring och tillkännager detta för regeringen.
            </item>
            <item xml:id="i-TgjizXw7vGFMK4BfuCMMfL">
              Riksdagen ställer sig bakom det som anförs i motionen om att
              renodla polisens uppgifter och tillkännager detta för regeringen.
            </item>
            <item xml:id="i-95cRGCwouEsRhAdCKb318D">
              Riksdagen ställer sig bakom det som anförs i motionen om en effektiv
              avrapportering och tillkännager detta för regeringen.
            </item>
            <item xml:id="i-Ckxjd7CfpxPGzC9akHUTKu">
              Riksdagen ställer sig bakom det som anförs i motionen om polisens
              tekniska arbetsverktyg och tillkännager detta för regeringen.
            </item>
            <item xml:id="i-4bpezxuzU9qHCEy1JJEqhm">
              Riksdagen ställer sig bakom det som anförs i motionen om att
              snabbt stärka polisens förmåga och tillkännager detta för regeringen.
            </item>
            <item xml:id="i-4VR8DkKbEbTkg2yeaHRM5s">
              Riksdagen ställer sig bakom det som anförs i motionen om att
              fördubbla insatsstyrkan och tillkännager detta för regeringen.
            </item>
            <item xml:id="i-JVCRkdaA6TqXEZVeq3rh2e">
              Riksdagen ställer sig bakom det som anförs i motionen om sociala
              utfallskontrakt och tillkännager detta för regeringen.
            </item>
            <item xml:id="i-B1eyuiWjN1FMgcniGzfECX">
              Riksdagen ställer sig bakom det som anförs i motionen om att
              ta krafttag mot vardagsbrottslighet och tillkännager detta för
              regeringen.
            </item>
            <item xml:id="i-WYXt6QXQtJPEYH2ACR8XL2">
              Riksdagen ställer sig bakom det som anförs i motionen om polisens
              kontakt med skolan och tillkännager detta för regeringen.
            </item>
            <item xml:id="i-52Tb4NU6mWQvED77Sb3Gsw">
              Riksdagen ställer sig bakom det som anförs i motionen om att
              återinföra beredskapspolisen och tillkännager detta för regeringen.
            </item>
            <item xml:id="i-31966V8DqPBgZGAmUUJKJ6">
              Riksdagen ställer sig bakom det som anförs i motionen om internationellt
              samarbete och tillkännager detta för regeringen.
            </item>
            <item xml:id="i-dmSSEXw9S6X1PLXX2Czow">
              Riksdagen ställer sig bakom det som anförs i motionen om polisens
              arbete mot barnprostitution och människohandel och tillkännager
              detta för regeringen.
            </item>
            <item xml:id="i-CR8jcmadnW8kEsXczsWGCH">
              Riksdagen ställer sig bakom det som anförs i motionen om att
              en ”forced marriage unit” enligt brittisk modell bör inrättas
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-Qk5NADueKYGHbWwgyLSAvA">
            Inledning
          </head>
          <p xml:id="i-3L4YEnH59PKxEk5YMHGido">
            Sverige ska vara ett tryggt land att leva i, oavsett om man bor
            på landsbygden, i en stad eller i en förort. En av statens viktigaste
            uppgifter är att genom ett väl fungerande rättsväsende upprätthålla
            tryggheten. Polisens roll i det brottsförebyggande arbetet är
            central.
          </p>
          <p xml:id="i-TMjE5CUefjT2qX4LMBJUad">
            Att förebygga brott och tidigt upptäcka barn och unga som löper
            risk att hamna i brottslighet är av största vikt. För att lyckas
            med detta behövs en politik med ett helhetsperspektiv på barn
            och ungdomar. Det behövs en stödjande familjepolitik, en bra skola,
            satsningar på ungas uppväxtmiljö och en offensiv kriminalpolitik.
          </p>
          <p xml:id="i-BoS2rnwQxTK7HV66RMqvQg">
            Svensk polis är i dag hårt ansträngd. Att uppgifter som härrör
            från flyktingkrisen och den förhöjda terrorhotnivån läggs till
            de uppgifter och utmaningar polisen sedan tidigare står inför
            är några av orsakerna till det alltmer pressade läget. Utmaningarna
            att bekämpa mängdbrottslighet, bostadsinbrott, grov organiserad
            brottslighet och gängkriminalitet kvarstår. Polisen genomgår en
            stor omorganisation där syftet är att få mer resurser till lokalpolisområdena.
            Det är angeläget att syftet med omorganisationen uppnås. Att polisen
            kommer när den behövs och har förmåga att beivra brott och lagföra
            brottslingar är centralt för att upprätthålla lag och ordning
            i samhället. Men ett väl fungerande polisväsende betyder mer än
            så. Att samhället reagerar när en människa utsatts för våldsbrott,
            rån, sexuella trakasserier eller inbrott i sitt hem är en förutsättning
            för upprättelse för brottsoffren och för att värna medborgarnas
            tillit till centrala samhällsfunktioner. I dag ser vi hur den
            tilliten hotas när människor utsätts för brott. Som enskild ska
            man alltid kunna lita på att polisen har de resurser som krävs
            för att klara av sin uppgift: att förebygga, förhindra och beivra
            brott. Ett rättsväsende som står upp för de mest utsatta är en
            förutsättning för ett gott samhälle som håller samman.
          </p>
          <p xml:id="i-AycQVLdaPYqkpBmAgjS63x">
            Kristdemokraterna vill ha fler poliser i brottsutsatta områden.
            Internationell forskning visar att ökad direkt patrullering i
            områden med hög brottslighet fungerar brottsförebyggande. Fler
            poliser på gator och torg är mycket viktigt för att ungdomsgäng
            inte ska få känslan av att ha kontroll över vissa bostadsområden
            och för att öka tryggheten för övriga boende i området. Under
            2015/16 tillkännagav riksdagen för regeringen vikten av att polisen
            arbetar lokalt.
          </p>
          <p xml:id="i-BpAng6DoSQkTc9owBj1DrA">
            I den nya polisorganisationen ska så kallade medborgarlöften
            leda till en starkare och tydligare samverkan mellan polis, myndigheter
            och civilsamhälle. Det är viktigt att detta följs och utvecklas,
            så att verksamheten når upp till de förväntningar som finns.
          </p>
          <p xml:id="i-RSR9k73qbYptMeQW8NZCWE">
            I en annan kommittémotion utvecklar vi vår syn på brottsoffer.
            Brottsoffers situation är central för Kristdemokraterna. Bemötande
            och omhändertagande av brottsoffer genom hela rättsprocessen behöver
            förbättras.
          </p>
          <p xml:id="i-REzDF5nRF8LZFcxDJto11y">
            I motionen för utgiftsområde 4 Rättsväsendet redovisas våra budgetsatsningar
            på polisen.
          </p>
          <head type="h1" xml:id="i-VHPPMoRsPZ5CJ3zjm1ZSX">
            10 000 fler poliser till 2025
          </head>
          <p xml:id="i-13zvHkY5RFo7KbizArDkkE">
            Sverige har för få poliser och för få av dem är ute på gator
            och torg. Med dagens antal poliser är det svårt för dem att bekämpa
            de gäng som tagit över i vissa utanförskapsområden och att samtidigt
            vara närvarande i små orter där polisen är nästan helt frånvarande
            idag. För att åtgärda detta och se till att polisen kan vara närvarande
            i hela landet föreslår Kristdemokraterna att Sverige ska ha 30
            000 poliser 2025.
          </p>
          <p xml:id="i-Re3yWkd9eqBfSH97zq1Ff4">
            Över hälften av regeringens budgetsatsning på 7,1 miljarder till
            polisen går till att täppa igen hål. Det är en följd av att regeringen
            satsat för lite på polisen de senaste åren. Det har lett till
            att polisen lånat pengar till att anställa fler poliser och polisanställda.
          </p>
          <p xml:id="i-Htj9SvPC3WGrswYcDucK5C">
            Regeringen saknar svar på hur Sverige ska få 10 000 poliser till
            2025. I vårt budgetalternativ matchar vi regeringens satsning,
            men till skillnad från regeringen preciserar vi hur pengarna ska
            användas.
          </p>
          <p xml:id="i-KUWffi3brBHSpCJptawEVU">
            Totalt vill vi anställa 10 000 fler poliser. Hälften av dessa
            ska gå nuvarande polisutbildning och resterande 5 000 på en ettårig
            utbildning. För dessa införs en ny polisanställningsform, där
            både kommun och stat finansierar tjänsterna men där Polismyndigheten
            är huvudman.
          </p>
          <p xml:id="i-UBk73K7KzZtVHpaFE7rQod">
            Detta förslag syftar till att öka polisens effektivitet och förstärka
            tryggheten i hela landet.
          </p>
          <p xml:id="i-Qd43ErsVAWfDZEd3tLGzhh">
            Det brottsförebyggande och trygghetsskapande arbetet prioriteras
            i dag långt ned. Kristdemokraterna bedömer att det finns en stor
            efterfrågan från kommuner att ha en stark lokal polisförankring
            och att många kommuner är villiga att vara med och betala för
            det. Många kommuner köper redan i dag in tjänster från vaktbolag.
            Bara 12 procent av kommunerna som svarade på en undersökning uppger
            till riksdagens utredningstjänst att de inte anlitar väktare.
            Tanken är att kommunerna istället ska kunna använda en del av
            de pengar de lägger på väktare till att i stället anställa poliser.
            Dessa polistjänster ska finansieras med både kommunala och statliga
            medel och staten ska stå för hela utbildningskostnaden. Det statliga
            ansvaret kvarstår således.
          </p>
          <p xml:id="i-6Bp49r7kdUktwgaTMsBfKn">
            Poliserna utbildas på Polishögskolan under statligt huvudmannaskap,
            men vi vill införa en kortare utbildning än dagens polisutbildning,
            som dock är betydligt längre än väktarutbildningen. Den nya polisutbildningen
            ska vara ettårig, kunna finansieras av kommunerna och ingå i den
            statliga polisorganisationen. Den kommun som bidrar ekonomiskt
            ska ha inflytande över och dialog med den lokala polischefen om
            vad poliserna ska prioritera.
          </p>
          <p xml:id="i-GNsTN5AuwaXMqUkRZmtjLt">
            Svensk polis har en mycket ansträngd situation. Den nya organisationen
            har inte gett de resultat med effektiviseringar och större lokala
            resurser som det fanns förhoppningar om och vilket var syftet
            med omorganisationen. Tvärtom är polisen i kris med anställda
            som säger upp sig på grund av dålig lön och missnöje med ledning
            och arbetsförhållanden. Det är naturligt att omorganisationer
            är krävande och många gånger ansträngande för de inblandade men
            nu måste skutan vändas för att polisen på allvar ska kunna ta
            tag i de stora och viktiga trygghetsfrågorna. Utvecklingen i vissa
            särskilt brottsutsatta områden beskrivs som nästintill förlorad.
            Blåljusfordon som hindras att komma fram av stenkastande ungdomar,
            bilar som sätts i brand, parallellsamhällen på framväxt. Den här
            utvecklingen måste stoppas. Ett givet sätt att bryta utvecklingen
            och återta kontrollen över de särskilt utsatta områdena samtidigt
            som polisen återfår sin närvaro i glesbygden är att öka antalet
            poliser.
          </p>
          <head type="h2" xml:id="i-X5UKQTtZUzzJzbfRbQdP1S">
            Kraftfull satsning på höjda polislöner och bättre arbetsvillkor
          </head>
          <p xml:id="i-UeEhy14ZNZUYRjwYN1tdSn">
            Det behövs fler poliser, men det räcker inte som lösning på problemen
            inom svensk polis. Den stora utmaningen är att få de som i dag
            arbetar som poliser att stanna kvar i yrket. Många poliser känner
            stor frustration och otillräcklighet i en allt tuffare arbetsmiljö.
            Det krävs åtgärder som förbättrar arbetssituationen för svensk
            polis och höjer attraktiviteten för yrket så att inte fler poliser
            väljer att sluta. Därför avsätter Kristdemokraterna två miljarder
            kronor över tre år som en särskild lönesatsning. Utan kraftiga
            tillskott på lönerna kommer vi inte att nå målet om 10 000 fler
            poliser till 2025.
          </p>
          <p xml:id="i-8wuzTS52k13cGcWpNLSjv5">
            Kristdemokraterna menar att det finns poliser, exempelvis i yttre
            tjänst, som har halkat efter i löneutvecklingen, och därför avsätter
            vi medel som skulle räcka till en rejäl lönesatsning för dem med
            lägst löner. Det är angeläget att en lönesatsning riktar sig till
            de poliser som arbetar i kärnverksamheten, det vill säga till
            poliser i yttre tjänst och utredare. Om de medel vi avsätter skulle
            användas till en lönehöjning för de poliser som halkat efter skulle
            det räcka till mellan 4 000 och 5 000 kronor extra per månad per
            polis i yttre tjänst. I vår lönesatsning finns utrymme för ökad
            OB-ersättning, vilket framför allt träffar poliser i yttre tjänst.
            Detta är en viktig satsning för att fler poliser ska stanna i
            yrket.
          </p>
          <p xml:id="i-RciQUn9XoTX2CjvxakfHkP">
            Eftersom lönebildning är en fråga för arbetsmarknadens parter
            överlåter vi utformningen av vår lönesatsning till dem. Med vårt
            tillskott får Polismyndigheten i förhandling med Polisförbundet
            komma överens om innehållet i satsningen för att förbättra polisers
            löner och arbetsvillkor. Arbetsvillkoren är tuffa och det behövs
            satsningar på bättre arbetsmiljö, bättre skyddsutrustning och
            fler alternativa vapen. Vi tar den oro som finns inom Polismyndigheten
            på största allvar. Det är helt nödvändigt att regeringen och polisledningen
            tar allvarligt på de orossignaler som skickas. Mellan 2011 och
            2014 slutade varje år omkring 70–90 poliser i åldern yngre än
            40 år, 2015 var antalet hela 121 och det ökade till 200 stycken
            2016. Orsakerna bakom kan säkert variera men återkommande lyfts
            arbetsförhållandena och löneläget upp i debatten. Berättelser
            om poliser som slutat och fått avsevärt högre lön när de anställts
            av andra statliga myndigheter eller återanställts av Polismyndigheten
            som civilanställda beskriver hur situationen ser ut för många
            poliser. Det är en oacceptabel utveckling. Lönefrågan är i första
            hand ett ansvar för arbetsmarknadens parter. Att poliser i yttre
            tjänst, med betydande risk i sitt arbete, hamnar efter i löneutvecklingen
            i förhållande till kollegor med andra arbetsuppgifter och personal
            på andra statliga myndigheter behöver åtgärdas. Det är därför
            en kraftfull satsning på höjda löner och förbättrade arbetsvillkor
            är så angelägen.
          </p>
          <head type="h1" xml:id="i-VX632KcLnd3ap1JEtMZHvM">
            Stärk ledarskapet
          </head>
          <p xml:id="i-XGRQfki7opRwBcVXcvF4ea">
            De strukturella problemen inom Polismyndigheten behöver åtgärdas.
            Därför krävs ett förstärkt ledarskap inom myndigheten. Vi har
            tidigare föreslagit att rikspolischefen ska ersättas med en chef
            med polisiär erfarenhet. Det är viktigt. Minst lika viktigt är
            det att stärka det lokala ledarskapet. Lokalpolisområdescheferna
            har i dag inte mandat att fatta beslut som rör den egna verksamheten.
            Lokala polischefer ska ges ett starkare mandat över verksamheten.
            De ska förfoga över sin egen budget och fatta anställningsbeslut
            och därmed bättre kunna möta de behov som finns lokalt. Vi avsätter
            50 miljoner för kompetensutveckling.
          </p>
          <p xml:id="i-UCpoktV1xKtnS7V57UcdmN">
            Vi föreslår också att ett nytt organ inom polisen inrättas, Polisens
            forskningsinstitut. Vi avsätter 20 miljoner kronor till den verksamheten.
            Polisnära forskning är avgörande för att mäta effekten av olika
            polisiära taktiker och tillvägagångssätt och att utveckla arbetsmetoder.
            Det finns i dag bara en handfull polisforskare i Sverige.
          </p>
          <p xml:id="i-4p7ocPnNP2my9z1mCJdeUP">
            För att utveckla svensk polis krävs mer kompetensutveckling och
            mer forskning på hur polisens arbete kan förbättras. Det bör ges
            regeringen till känna.
          </p>
          <head type="h1" xml:id="i-3zP3V3eKUW3kMeMVdPaFJw">
            Attacker mot blåljus- och sjukhuspersonal
          </head>
          <p xml:id="i-VLZ4R6Je1xyeHt7s1B8wk">
            Våld mot poliser, personal inom räddningstjänsten samt hälso-
            och sjukvården är helt oacceptabelt och ska stoppas. Det handlar
            både om att skydda personer som har samhällsviktiga uppgifter
            och om att erkänna respekten för rättsstaten. Rättsstaten får
            inte stå handfallen när respekten för den urholkas. Därför måste
            reaktionerna på angreppen vara tydliga.
          </p>
          <p xml:id="i-TETVRzGHBTn7YWtpmD9o1u">
            I en alliansgemensam motion har vi föreslagit att straffen för
            våld mot tjänsteman tydligare än vad de gör idag ska återspegla
            allvaret i brottet. Den som hindrar polis eller annan blåljuspersonal
            från att fullfölja sina viktiga uppgifter skadar hela samhället.
            I dag behandlas hot mot tjänsteman och våld mot tjänsteman i samma
            straffstadgande. Straffet för våld mot tjänsteman blir ofta cirka
            en månads fängelse. Många gånger ersätts fängelsestraffet av samhällstjänst.
            Våld mot en polis i tjänst är ett allvarligare brott än ett muntligt
            hot. För att fånga upp allvaret i den här brottsligheten bör våld
            mot tjänsteman få en egen brottsrubricering där straffet ska vara
            minst sex månaders fängelse.
          </p>
          <p xml:id="i-49JfvKCpR8jLmFb41eFjE6">
            Personal i räddningstjänsten och hälso- och sjukvården omfattas
            i dag inte av samma skydd som till exempel poliser eftersom de
            inte utövar myndighetsutövning. Detta bör ändras så att våld eller
            hot mot personal inom räddningstjänsten och hälso- och sjukvården
            straffas lika hårt som våld eller hot mot poliser. Därför bör
            det införas ett nytt brott – våld mot alarmeringstjänstpersonal
            – där det inte uppställs något krav på att angreppet sker mot
            någon i dennes myndighetsutövning.
          </p>
          <p xml:id="i-UeFfHJ5peXM9pVu2jedAj7">
            Ibland riktas skadegörelse direkt mot polisbilar och andra utryckningsfordon.
            Vi ser också fall då polisen lockas in i områden för att sedan
            angripas med stenkastning, så kallad police fishing. När angreppen
            riktas mot sådana väsentliga samhällsfunktioner bör detta anses
            vara försvårande när straffet bestäms – oavsett om det rör sig
            om skadegörelse, våldsamt upplopp eller någon annan brottstyp.
            Kristdemokraterna vill därför tillsammans med Alliansen införa
            en särskild straffskärpningsgrund som innebär att alla brott som
            innefattar ett angrepp mot viktiga samhällsfunktioner leder till
            skärpta straff. Detta bör ges regeringen till känna.
          </p>
          <p xml:id="i-SbrCnHvQ3YLyJVZJkM7bc3">
            Under mer än ett decennium har en ny tid av brottslighet etablerat
            sig i Sverige. Det är brott mot utryckningsfordon som brandkår,
            polis och ambulanser. Det är attacker mot kollektivtrafiken och
            det är attacker mot socialtjänsten och sjukhus. Polisen skriver
            i sin rapport ”Utsatta områden – Social ordning, kriminell struktur
            och utmaningar för polisen” att exempelvis hemtjänstpersonal utsätts
            för trakasserier. Dessutom beskriver de hur socialtjänsten utsätts
            för påtryckningar. Det gäller personalen, enskilda handläggare
            samt även skadegörelse i form av klotter, bränder och krossade
            rutor mot byggnader.
          </p>
          <p xml:id="i-XpQ2CC3Sq2MKqBKvM42vgy">
            Angreppen på de vitala samhällsfunktionerna stannar dock inte
            vid vare sig socialtjänsten eller polisen. På senare tid har en
            mängd rapporter kommit om angrepp på sjukhus. SVT Nyheter har
            gjort en kartläggning av hot mot vårdpersonal vid Sveriges 15
            största sjukhus. Särskilt i samband med skottskador ökar detta,
            och inte bara i de tre storstäderna. Norrköping, Borås, Västerås
            och Uppsala är alla drabbade och rapporterar om ökade problem.
          </p>
          <p xml:id="i-W6ZKLYqDhKNKGh7RboaSaT">
            Det som sker i Sverige i dag är dessvärre en logisk fortsättning
            på vad som pågått länge. Det har börjat i socialt utsatta områden
            med vandalisering i området, fortsatt med stenkastning mot kollektivtrafik,
            polis och senare fortsatt mot brandkår och sjukvårdspersonal.
            Den våldsspiralen har nu tagit sig in på sjukhusen.
          </p>
          <p xml:id="i-APS9M9Q3SCgsdgGYYsZEJT">
            Sammantaget bidrar allt detta till ett samlat angrepp mot vitala
            samhällsfunktioner som är allvarligt nedbrytande av grundläggande
            normer i samhället. Kan inte ett socialtjänstkontor eller sjukhus
            vara fredat från angrepp finns det snart inga platser i samhället
            som är det. Det är extra allvarligt när angrepp drabbar de som
            försöker rädda liv, en grundläggande uppgift för staten. När det
            gäller organiserade angrepp mot personer som är anställda inom
            vitala funktioner bör straffen skärpas, särskilt i de fall där
            de är organiserade. Detta bör ges regeringen tillkänna.
          </p>
          <p xml:id="i-D1oVyWzWXf6jefRuxcFFYp">
            Det krävs kraftiga åtgärder för att komma till rätta med problemen,
            men det är långt ifrån enkelt. Sjukvårdspersonal har naturligtvis
            erfarenhet av att hantera komplicerade patienter och bråk uppstår
            i ansträngda situationer. Men det är en sak att ha en besvärlig
            patient och en helt annan att hantera stora grupper med människor
            som antingen vill skada en patient eller personalen.
          </p>
          <p xml:id="i-8PygscxDUWG7jRVskppvB7">
            Vi föreslår därför ett lagförslag där personer som hotar säkerheten
            på sjukhus får besöksförbud. Den som är med och stör ordningen,
            hotar personal och försvårar vård ska inte kunna besöka sjukhus
            och personer som begår brott mot vitala samhällsfunktioner ska
            kunna få ett hårdare straff.
          </p>
          <head type="h1" xml:id="i-5HQPBCn44QAs7BGR1ZWx24">
            Fler alternativa vapen
          </head>
          <p xml:id="i-K8gFmfEipbeLqhYeYfM2rP">
            I 23 särskilt utsatta bostadsområden har polisen svårt att upprätthålla
            lag och ordning. Det är områden där statens våldsmonopol delvis
            är satt ur spel. Kriminella gäng och nätverk begränsar de boendes
            frihet och trygghet, och bristen på framtidstro gör att de har
            lätt att rekrytera nya yngre medlemmar.
          </p>
          <p xml:id="i-CSX9Pc5aSo1TfisVAzGHEh">
            Den här negativa spiralen måste brytas. Det måste råda nolltolerans
            mot upplopp och våld som riktar sig mot polis och annan utryckningspersonal.
            Samhället får inte svika de familjer som bor i de drabbade områdena.
            Alla i vårt land ska ha rätt till samma trygghet och frihet.
          </p>
          <p xml:id="i-RrBkxiFkPJ3MaTmMxqVXYC">
            Kristdemokraterna anser att polisen ska få tillgång till alternativa
            vapen såsom möjligheten att skjuta gummikulor, använda elpistol
            samt tillgång till vattenkanon vid demonstrationer och stora upplopp.
            Dessa är vapen som är mindre skadliga än de skjutvapen polisen
            har idag och skulle kunna hjälpa polisen att bättre hantera svåra
            situationer. Detta bör ges regeringen tillkänna.
          </p>
          <p xml:id="i-9HNRcKYaLboZqpa76c6o2T">
            Kristdemokraterna föreslår vidare att polisen ska ha tillgång
            till skyddade fordon och rätt skyddsutrustning. Bristen på hjälmar
            och tunga västar behöver skyndsamt åtgärdas. I överenskommelsen
            om åtgärder mot terrorism drev Kristdemokraterna hårt att poliser
            i yttre tjänst ska ha tillgång till skyddsutrustning och förstärkningsvapen,
            samt att polisen ska få egna taktiska övningsplatser. Det gick
            igenom i överenskommelsen. Att detta kommer på plats i hela polisorganisationen
            behöver följas upp. Detta bör ges regeringen tillkänna.
          </p>
          <head type="h1" xml:id="i-5SCCimCw9VrQjj3JwFkaTt">
            Förbättra brottsuppklaringen
          </head>
          <p xml:id="i-9wrdx9JsFXQ3xqxRfFP6vt">
            För att polisen ska kunna utreda fler brott och få tid att synas
            på gator och torg gjorde alliansregeringen historiskt stora resurstillskott.
            Trots detta är polisens utredningsresultat fortfarande allt för
            dåliga och sjunkande. Vi har en nedåtgående trend med färre personuppklarade
            brott på senare år. Personuppklaring innebär att en person knutits
            till brottet genom åtal, strafföreläggande eller åtalsunderlåtelse.
            Polisen bör lägga fokus på de kärnuppgifter som är viktigast:
            brottsförebyggande arbete, utryckning och utredning. Fler brott
            ska utredas och leda till fällande dom. Detta bör ges regeringen
            tillkänna.
          </p>
          <head type="h1" xml:id="i-83ABNuJwaMDSJBh9kxS6oW">
            Renodla polisens uppgifter
          </head>
          <p xml:id="i-17ZvyUoEB7bQ29b6KD4MCe">
            Genom att renodla polisens arbetsuppgifter och effektivisera
            avrapporteringssystemet kan personella resurser användas bättre
            för att få fler poliser i yttre tjänst, närmare medborgarna.
          </p>
          <p xml:id="i-HqvDdKEVuK2mMBExKEHRBW">
            Polisens uppdrag är att minska brottsligheten och öka tryggheten
            i samhället. Även om tryggheten, enligt den nationella trygghetsundersökningen
            2016, NTU, har ökat är polisens utredningsresultat fortfarande
            för dåliga. Vi har dessutom en nedåtgående trend med färre personuppklarade
            brott på senare år. Polisen måste lägga fokus på kärnuppgifterna:
            brottsförebyggande arbete, utryckning och utredning. Fler brott
            ska utredas och leda till fällande dom.
          </p>
          <p xml:id="i-Dqqf5Vfs7q9coTvwvfhsPx">
            Polisen har många uppgifter som inte självklart skulle behöva
            utföras av polisen utan kunna övergå till andra myndigheter. Exempel
            på detta är att pröva ansökningar av olika slag, tillsyn av verksamheter,
            hantera passansökningar osv. Vi välkomnar regeringens förslag
            att överlåta transporter och handräckning till Kriminalvårdens
            transportenhet. Det är ett förslag som Kristdemokraterna tidigare
            lagt fram till riksdagen.
          </p>
          <p xml:id="i-KooSaG5aefEyeqEmH6gJ1Z">
            I syfte att renodla polisens arbetsuppgifter tillsatte alliansregeringen
            en utredning med uppgift att se över vilka verksamheter som kan
            utföras av någon annan i syfte att frigöra resurser för att förstärka
            den centrala polisverksamheten. Efter en delredovisning på djurområdet
            beslöt den nuvarande regeringen att lägga ned utredningen. Riksdagen
            riktade i mars 2015 ett tillkännagivande till regeringen om att
            polisens uppgifter bör renodlas i syfte att förstärka utrycknings-
            och utredningsverksamheten, t.ex. genom att pröva om vissa av
            polisens uppgifter kan läggas på andra myndigheter. Tack vare
            Alliansens arbete både i regering och i opposition med tillkännagivanden
            har den rödgröna regeringen nu äntligen beslutat att ge länsstyrelserna
            i uppdrag att ta över vissa uppgifter på djurområdet.
          </p>
          <head type="h2" xml:id="i-3cPSo4yKmNDFeikzERGcRi">
            Flytta licenshantering från Polismyndigheten
          </head>
          <p xml:id="i-R8XzRzwTqoJHR25Qi84E2y">
            2015 beslutade riksdagen att en ny myndighet med ansvar för jaktfrågor
            och viltförvaltning skulle inrättas. Detta beslut har regeringen
            hittills vägrat att följa. Detta är beklagligt av ett flertal
            skäl. Ett av skälen är att det tagit bort möjligheten att flytta
            licenshanteringen från Polismyndigheten till den nya myndigheten.
            2015 inkom exempelvis 64 900 vapenlicensansökningar till polisen
            och skillnaden är stor i hur lång tid det tar för ärendena att
            avgöras; längst är väntetiden i storstadsområdena. Det finns dessutom
            en tidsbegränsning på vapenlicens om fem år för enhandsvapen,
            vilket ytterligare bidrar till en större arbetsbörda för polisen.
            Polisen har visserligen lyckats minska handläggningstiderna för
            vapenlicenser på senare år, men vi anser inte att det är en fråga
            som bäst lämpar sig att skötas på Polismyndigheten. Kristdemokraterna
            anser att Polismyndigheten ska fokusera på sina kärnuppgifter.
            Vi har tidigare drivit igenom tillkännagivanden som inneburit
            att regeringen återkommit med åtgärder för att flytta ansvaret
            för vissa djurfrågor till länsstyrelserna. Polisens uppgifter
            behöver renodlas ytterligare. Att hantera vapentillstånd är en
            sådan fråga som lämpligen flyttas från polisen till en ny jaktmyndighet.
            Att regeringen inte agerar i frågan trots att tillkännagivanden
            riktats flera gånger om införandet av en ny jaktmyndighet är anmärkningsvärt.
          </p>
          <p xml:id="i-RXLRw1DKVnK3aGpz3wwVFj">
            Kristdemokraterna förutsätter att regeringen återkommer med åtgärder
            för att få till stånd en ny myndighet för jaktfrågor och viltförvaltning
            och att licenshanteringen läggs på denna. Detta bör ges regeringen
            tillkänna.
          </p>
          <head type="h1" xml:id="i-HHrSJErZfx2KS2toS3DvJ9">
            Avrapporteringssystemet och tekniska hjälpmedel
          </head>
          <p xml:id="i-6UtB5Vfq4YAwEyTrsLBP8P">
            En viktig del i att förenkla och renodla polisens arbete och
            på så sätt få ut mer polisiärt arbete per enskild polisman är
            att komma till rätta med det omoderna avrapporteringssystemet.
            Det här är ingen ny fråga. Polisen skulle för några år sedan gå
            över till ett nytt system. Hundratals miljoner investerades i
            datasystemet Pust Sibel. Men detta visade sig inte fungera, utan
            ratades.
          </p>
          <p xml:id="i-RGAa2aZ5jUD5zUL3bhQLKR">
            I stället arbetar poliser i yttre tjänst i dag fortfarande i
            det DOS-baserade avrapporteringssystemet RAR, vars första utgåva
            kom 1987. För att exemplifiera hur arbetet fungerar kan nämnas
            att användaren inte nyttjar en datormus för att navigera i systemet,
            utan får sitta och trycka på pilar fram och tillbaka. Det finns
            heller ingen automatik när namn ska skrivas, utan en polisman
            kan få upprepa namnet på den misstänkte många gånger i samma anmälan,
            vilket kan ta lång tid.
          </p>
          <p xml:id="i-AocC2ycqZLJMyBzTPUdhPp">
            Vi kristdemokrater har gjort flera studiebesök för att sätta
            oss in i problemet. En polisman uttryckte vid ett besök: ”Vi behöver
            inte bli fler poliser, men låt oss göra vårt jobb! Jag orkar inte
            sitta med det här.” Polismannen hade då ägnat en hel arbetsdag
            åt en avrapportering som krävde arbete i olika datasystem som
            inte var synkade med varandra.
          </p>
          <p xml:id="i-2Fghfyb3N87up4dk6dx3wh">
            Brottsförebyggande rådet har studerat hur lång tid poliser i
            ingripande verksamhet lägger på att avrapportera ärenden. I genomsnitt
            tog det en timme och sex minuter från att en patrull kom in för
            att avrapportera ett brottsärende till dess att de var redo att
            åka ut igen. Här finns, minst sagt, förbättringspotential.
          </p>
          <p xml:id="i-APn6MpXGK4KX1R841yCAs5">
            Studien, som heter Avrapportering i Ingripandeverksamheten, rapport
            2015:10, lyfter fram en rad möjligheter att effektivisera avrapporteringen:
          </p>
          <list style="ul">
            <item xml:id="i-FQMSKd2QjHhT1hi8eC4bx3">
              Förbättra det tekniska stödet
            </item>
            <item xml:id="i-3eohdW4FtpS9nNkGce1uev">
              Se till att tekniken fungerar
            </item>
            <item xml:id="i-XEzwFduhae1AeHsEu6YZKe">
              Förbättra den tekniska supporten
            </item>
            <item xml:id="i-2R8h3xbfsuJNpTrdsVrDau">
              Skapa enhetlighet för vad fritexten i en RAR-anmälan ska innehålla
            </item>
            <item xml:id="i-HokT2KYUxpmPyzmTtuC3AE">
              Strukturera upp arbetet även i mindre omfattande ärenden
            </item>
            <item xml:id="i-MJ8WqwvLRYSz2GwkFQSMJf">
              Ge möjlighet att avrapportera i lugn och ro.
            </item>
          </list>
          <p xml:id="i-PG2dhfdx2EaaRdEyuDSEFJ">
            I en annan Brårapport, Satsning på fler poliser – vad har den
            lett till (2013:12), framkom att en ganska liten del av resurserna
            gått till att förstärka ingripandeverksamheten, och då särskilt
            arbetet med inledande utredningsinsatser. Brå gjorde bedömningen
            att tiden för att bedriva sådana insatser måste förstärkas om
            personuppklaringen ska kunna öka.
          </p>
          <p xml:id="i-E4AK5ry7mtsgjc94cvqJjp">
            Positivt är att Polismyndigheten har infört en nationell it-organisation
            och en ny it-plan. Två tidigare avrapporteringssystem har slagits
            samman till ett som också ska vara mobilt så att polisen ska kunna
            göra sina avrapporteringar mobilt via smarta telefoner eller pekplattor.
            Att poliser i yttre tjänst kan använda smarta telefoner för avrapportering
            och slagning i register förenklar arbetet.
          </p>
          <p xml:id="i-8o6x7a1aqUeGjmDZLK2cfq">
            Det är dock viktigt att fortsätta att effektivisera avrapporteringen.
            Tid måste frigöras för att poliser ska kunna ägna arbetsdagen
            till sådant som leder fram till en ökad personuppklaring. I en
            stor organisation som polisen kan små effektiviseringar få stor
            effekt. Om tidsåtgången för avrapporteringen reduceras med tio
            minuter per polis motsvarar det enligt en grov uppskattning årsarbetstiden
            för 100 poliser. En viktig prioritering för Kristdemokraterna
            är att få ut poliser på gator och torg, i synnerhet i brottsutsatta
            områden. Den prioriteringen kan till en del uppnås genom att effektivisera
            avrapporteringssystemet, vilket exemplet ovan visar. Detta bör
            ges regeringen till känna.
          </p>
          <p xml:id="i-ML4XW7ht3RJRsxS32xDHtL">
            Ett tekniskt hjälpmedel som polisen i vissa fall börjat använda
            sig av är automatisk nummerplåtsavläsning, ANPR. Det är en kamera
            som monteras i polisbilen och som läser av mötande bilars registreringsnummer
            och larmar om bilen har körförbud, är eftersökt, stulen, oskattad,
            oförsäkrad eller obesiktigad etc. ANPR-kameror kan öka trafiksäkerheten.
            Vi menar att ANPR bör användas i fler polisbilar och utvecklas
            ytterligare på ett sätt som ökar polisens möjlighet att höja trafiksäkerheten
            och arbeta brottsförebyggande utan att den personliga integriteten
            kränks.
          </p>
          <p xml:id="i-NgEbMuU9vwFhaST1LQ561b">
            Polisens arbetsmetoder behöver utvecklas när brottsligheten förändras.
            Modern teknik bör bli en naturlig del av verksamheten i det vardagliga
            polisarbetet, vilket anges ovan, och när allt mer brott sker på
            internet. De civila utredarna med specialkompetens inom t.ex.
            it- och miljöbrottslighet ska kunna användas på ett mer effektivt
            sätt.
          </p>
          <head type="h1" xml:id="i-PqSjCqwHCCuWb7DirmYCLD">
            Stärk polisens förmåga snabbt
          </head>
          <p xml:id="i-BHCUw3bfYzextm8A1yYPXP">
            Kristdemokraterna föreslår en kraftfull satsning på 10 000 fler
            poliser. Med tanke på den tid det tar att utbilda poliser kommer
            det dock att ta tid innan dessa är i tjänst. Vi har därför parallellt
            med vår polissatsning föreslagit att polisen får resurser att
            anställa civilanställda för att snabbt kunna avlasta polisen och
            för att fler poliser ska kunna arbeta i yttre tjänst. Vi tycker
            också att det bör övervägas att ta till andra åtgärder som snabbt
            kan avlasta polisen.
          </p>
          <list style="ul">
            <item xml:id="i-8cgcQTYCpb71MqSZjMUVCa">
              Ta hjälp av ordningsvakter. För att avlasta polisen bör ordningsvakter
              och civilanställda användas för att bistå med lämpliga arbetsuppgifter,
              exempelvis bevakning.
            </item>
            <item xml:id="i-XPUCpsi9CUHRm9RhgVMc5d">
              Bättre samverkan med försvaret. Efter terrorattentaten i Norge
              2011 gjordes ändringar i den norska polislagen angående polisens
              rätt till bistånd från försvaret. Ytterligare åtgärder genomfördes
              i Norge, vilket vi kan dra lärdom av även här i Sverige. Vad gäller
              polisens samarbete med försvaret har polisen i dag möjlighet att
              låna helikoptrar. För att stärka polisens och samhällets förmåga
              behöver försvaret och polisen samverka och samträna mer. Det bör
              exempelvis ses över hur anställda vid försvaret kan bistå polisen
              i exempelvis bevakningsinsatser. Ett framsteg i detta avseende
              gjordes i den överenskommelse om åtgärder mot terrorism som Kristdemokraterna
              slöt med övriga allianspartier och regeringen i juni 2016. Vid
              ett terrorattentat kan det vara avgörande att använda samhällets
              alla relevanta resurser. I vissa extrema situationer kan det innebära
              att Försvarsmakten ska kunna ge stöd till Polismyndigheten när
              nödvändiga förmågor redan är upptagna eller saknas. Det kan röra
              sig om bevakning vid skyddsobjekt vid ett omfattande angrepp,
              stöd till polisens nationella insatsstyrka eller materiellt stöd.
            </item>
            <item xml:id="i-Q9YasT9LGRBMgRYa3pcgCL">
              Låt pensionerade poliser jobba kvar. Poliser som närmar sig pensionen
              eller nyligen gått i pension kan utgöra en resurs om de får möjlighet
              att jobba kvar eller återgå i tjänst för en tid. Dessa kan med
              kort varsel bidra till att polisen ökar förmågan. De har dessutom
              erfarenhet som kan vara värdefull i det ansträngda läget.
            </item>
            <item xml:id="i-HEoVikiCpunUebuZLQ27p6">
              Ta in polisstudenter i tjänst tidigare. Vi föreslår att de som
              genomgår polisutbildningen ska kunna tas i tjänst tillfälligt
              för att möta de akuta behoven.
            </item>
          </list>
          <p xml:id="i-SQKmcxoZkPFJDk9qhbpcYR">
            Detta skulle tillsammans med beredskapspoliser kunna stärka en
            idag hårt belastad polismyndighet som på ett långt mycket mer
            effektivt sätt skulle kunna bedriva exempelvis gränskontroller.
            Vi menar att dessa förslag bör prövas för att snabbt stärka polisens
            operativa förmåga. Detta bör ges regeringen till känna.
          </p>
          <head type="h1" xml:id="i-6TR8dr7jrnfAFm5MfaFUWe">
            Fördubbla insatsstyrkans förmåga
          </head>
          <p xml:id="i-AR64dDkqKD9qqAPxN84syj">
            Vi föreslår en fördubbling av den nationella insatsstyrkan och
            att insatskonceptets regionala förmåga vid piketenheterna i Stockholm,
            Göteborg och Malmö stärks, sammantaget en utökning med cirka 100
            poliser. Samtliga poliser i yttre tjänst behöver utbildas i att
            hantera eventuellt terrorattentat, vilket är aviserat av Polismyndigheten.
            På så sätt säkerställer vi att Sverige kan skyddas vid simultant
            genomförda attentat på olika platser. Detta bör ges regeringen
            till känna.
          </p>
          <head type="h1" xml:id="i-NHJuNeKsyQWJSWgTc2t7Ww">
            Synliga poliser i brottsutsatta områden
          </head>
          <p xml:id="i-HnXaX6ZhhGSgxJ7CT56weN">
            Internationell forskning visar att ökad direkt patrullering i
            områden med hög kriminalitet fungerar brottsförebyggande. Fler
            synliga poliser är mycket viktigt för att ungdomsgäng inte ska
            få känslan av att ha kontroll över vissa bostadsområden och för
            att öka tryggheten för övriga boende i området. Därför är det
            angeläget med 10 000 fler poliser till 2025.
          </p>
          <p xml:id="i-NYSxUDrtVNMP4aCprtQQeJ">
            Den nya polisorganisationen gör det lättare att rikta nationella
            resurser till särskilt utsatta områden. Sådana förstärkningar
            har exempelvis genomförts i Malmö och Göteborg. Men det är helt
            nödvändigt att det finns en kontinuerlig polisiär närvaro, med
            synliga poliser, i brottsutsatta områden. Det ska naturligtvis
            kopplas till andra samhälleliga insatser; polisen ensam löser
            inte problemen i utanförskapsområdena.
          </p>
          <p xml:id="i-WFfZjHjmiHXDQtk46SsJcA">
            I polisens rapport ”Utsatta områden – Social ordning, kriminell
            struktur och utmaningar för polisen” från 2017 konstaterar polisen
            att det finns 61 geografiska områden fördelade över 27 städer
            där lokala kriminella nätverk anses ha negativ påverkan på lokalsamhället.
            23 av dessa är särskilt utsatta. I rapporten lyfts tre områden
            som viktiga för att komma till rätta med problemen, nämligen kontinuerlig
            polisiär närvaro och strategiskt inriktade insatser, samverkan
            och kommunikation.
          </p>
          <p xml:id="i-9iPxwoLEugVGSd9dRjfuui">
            Kristdemokraterna vill att det ska vara fler synliga poliser
            i brottsutsatta områden och att polisens närvaro i dessa områden
            prioriteras, vilket stöds av forskning och den nämnda rapporten.
            Detta är något som även riksdagen ställt sig bakom i ett tillkännagivande
            till regeringen under året 2015/16.
          </p>
          <head type="h1" xml:id="i-Hrkd9ymPPPzYrrXxu6BG8Q">
            Lokal förankring
          </head>
          <p xml:id="i-8Q3HedUEpmLpHv7TimUzUK">
            När polisens organisation nu centraliseras är det viktigt att
            ständigt jobba med den lokala förankringen. Polisomorganisationens
            syfte är att få ut mer polisiära resurser i lokalsamhället. Polisen
            måste finnas lokalt och känna till områden, människor och organisationer
            i civilsamhället. Förtroende mellan invånare och polisen är avgörande.
            Det är både brottsförebyggande och underlättar brottsuppklaringen.
          </p>
          <p xml:id="i-2BfnFYSpNsmPAucM9NKg4K">
            En lokalt förankrad polis har större chans att nå framgång i
            utredningar av det mesta av den s.k. vardagsbrottsligheten som
            till exempel stölder, skadegörelser och misshandel. Tanken med
            den lokala förankringen är att polisen ska finnas geografiskt
            nära människor. Polisen samverkar och samarbetar för att minska
            och förebygga brott tillsammans med enskilda, myndigheter och
            organisationer inom varje närpolisområde.
          </p>
          <p xml:id="i-SAwBrCZ3g9aU45qDxne578">
            I dag arbetar för få poliser ute ”på fältet” i yttre tjänst.
            Detta är en brist. Det finns inga genvägar. Det behövs lokalt
            förankrade poliser som hinner arbeta brottsförebyggande, annars
            går långsiktigheten i polisarbetet förlorad. Att förebygga brott
            måste prioriteras. Den lokala polisens syfte är ökad trygghet
            genom att en ökad närhet mellan polis och medborgare ger möjlighet
            till tidiga, snabba och förebyggande insatser. Polisen måste bli
            mer synlig för medborgaren. Också det är brottsförebyggande. Därför
            tycker Kristdemokraterna att regeringen aktivt ska följa upp hur
            Polismyndighetens arbete med att få ut hälften av polisens resurser
            till lokalpolisområdena fullföljs.
          </p>
          <head type="h1" xml:id="i-8Xnk5EgUeyhsTxgGM6KF1a">
            Sociala utfallskontrakt
          </head>
          <p xml:id="i-TNF8Kit9ZKAEg2GoTjuYex">
            Sverige har överlag utvecklats väldigt bra under de senaste åren.
            Sysselsättningen har stigit, människors privatekonomi har förstärkts,
            vi har betalat av stora delar av vår utlandsskuld och vi har lyckats
            förstärka välfärdens kärna – resurserna till sjukvård, utbildning,
            omsorg, rättssamhälle och infrastruktur – trots en utdragen internationell
            lågkonjunktur.
          </p>
          <p xml:id="i-PpXijehMqwMUHNAyMSMpXL">
            Men den positiva bilden har fläckar. I flera bostadsområden är
            utvecklingen betydligt svagare. Detta är en av vårt samhälles
            största utmaningar.
          </p>
          <p xml:id="i-BjKrVBn4DbWMyt3a4Ne9A5">
            En variant av detta är sociala utfallskontrakt, en lösning som
            prövats framgångsrikt i främst Storbritannien och USA. I sociala
            utfallskontrakt investerar en extern finansiär pengar i ett offentligt
            socialt projekt för att uppnå definierade mål som motsvarar mänskliga
            och ekonomiska vinster för den offentliga parten. Denna modell
            för att genomföra sociala investeringar är utvecklad utifrån internationellt
            testade modeller för utfallsbaserad finansiering.
          </p>
          <p xml:id="i-N5YvMHB6wpBbycgLE961ET">
            Ett socialt utfallskontrakt börjar med att en offentlig part
            (kommun och landsting) identifierar ett problem i samhället som
            de vill lösa genom att investera i det identifierade området.
            Förhoppningen är att detta ska leda till framtida kostnadsbesparingar
            för den offentliga parten. Steg två är att hitta extern finansiering
            för projektet, vilket görs genom att locka kapital från privata
            aktörer. Således står inte skattebetalarna för investeringen.
            Steg tre är sedan att formulera målen och vilka utfall som förväntas
            för att projektet ska anses som lyckat. Utifrån forskning och
            beprövad metodik tas ett åtgärdsprogram fram för att möta det
            identifierade problemet.
          </p>
          <p xml:id="i-TWnwMArv5R46CXwWxq6PTD">
            I det sista steget sker en utvärdering för att klargöra om projektet
            skapat sociala förbättringar och, i så fall, ekonomiska besparingar
            för den offentliga parten. Om utvärderingen kan påvisa att kostnader
            till området minskat, återbetalas delar eller hela beloppet till
            finansiären. Uppstår långsiktiga vinster kommer också finansiären
            att få avkastning i likhet med de besparingar projektet inbringat
            till den offentliga parten.
          </p>
          <p xml:id="i-QzvsaRLwRoLNjdiooPhvFj">
            Tidigare utfallskontrakt har exempelvis syftat till att minska
            risken för att barn och ungdomar ska hamna hos socialtjänsten
            eller i fängelse. Även folkhälsoförbättrande projekt för att minska
            problem med astma har genomförts.
          </p>
          <p xml:id="i-99cXqYsUeWrjHc4tZUnEVt">
            Forskningen pekar på vikten av preventiva insatser i tidiga skeenden,
            eftersom det finns tydliga orsakssamband mellan problem i tidig
            ålder och problem senare i livet. Varje år i utanförskap kostar
            stora summor för de, ofta många, myndigheter som är involverade
            i varje människa i utanförskap. Behovet och de positiva offentligfinansiella
            effekterna är därför potentiellt enorma om utfallskontrakten används
            i tid.
          </p>
          <p xml:id="i-MZzq22eWxDXtXuxko3zLBG">
            Utmaningarna och orsaken till den dåliga framväxten av sociala
            utfallskontrakt ligger dels i bristen på kunskap i användningen
            av sociala investeringsfonder hos de offentliga aktörerna. Av
            en undersökning av Sveriges Kommuner och Landsting (SKL) framgår
            att många kommuner efterfrågar stöd och vägledning för utformningen
            av denna typ av projekt. Det kommuner och landsting främst efterfrågar
            är kunskap kring metodik för uppföljning och utvärdering, samt
            metodik för vinst–förlust-kalkyler och sammanställningar av evidensbaserade
            program.
          </p>
          <p xml:id="i-4KwDMH44Q9YSzt2w13kDXz">
            Problemet ligger också i att relationen mellan risk och avkastning
            för den externa finansiären ofta är blygsam i den här typen av
            sociala investeringar.
          </p>
          <p xml:id="i-RtNGJJfkc1DPLC7B2iM8gA">
            För att öka förekomsten av sociala utfallskontrakt behövs därför
            satsningar för att lösa både kunskapsbrist och den bristfälliga
            viljan att investera. Kristdemokraterna anser därför att det borde
            inrättas en nationell strategi för att möta behoven och underlätta
            framväxten av sociala utfallskontrakt, samt införas en nationell
            fond för att höja attraktionen att investera.
          </p>
          <p xml:id="i-Fau3WhojFuwCB8ivyaTNca">
            Våra resurser är begränsade och våra problem betydande. Sociala
            utfallskontrakt kan mycket väl vara ett sätt att möta dessa båda
            omständigheter. Låt Sverige bli nästa land som prövar denna nya
            väg. Detta bör ges regeringen tillkänna.
          </p>
          <head type="h1" xml:id="i-QsycLdfZ3DDytJ2D4EpWEo">
            Nolltolerans mot vardagsbrottsligheten
          </head>
          <p xml:id="i-RtbXPe6nhfrc9PLVqYw8Yb">
            Med vardagsbrottslighet menar man mängdbrottslighet, till exempel
            stölder, inbrott och misshandel. Det är brott som inte ger de
            stora rubrikerna men som starkt påverkar den allmänna rättstryggheten
            i samhället. Det är också de brott som till stor del läggs ner
            utan utredning, avskrivs. Mängdbrottsligheten blir inte mindre
            brottslig för att den är frekvent. Den skapar lika fullt stort
            personligt lidande och besvär för de många brottsoffer som drabbas.
            Kristdemokraterna kräver nolltolerans mot all brottslighet, även
            den som till synes inte är lika allvarlig som tidningsrubrikernas
            brottslighet. För att allmänheten ska få förtroende för rättsväsendet
            krävs att de brott som sker också utreds och klaras upp. 2016
            var personuppklaringsprocenten för misshandel 11 procent, för
            bostadsinbrott 2 procent och för butiksstölder 46 procent.
          </p>
          <p xml:id="i-7Uw1vb8ciZQKbBjtc5USwq">
            Behoven skiljer sig åt mellan landsbygd och storstad. Därför
            är det viktigt att hitta lösningar som fungerar överallt.
          </p>
          <head type="h1" xml:id="i-8ae9N5Br2dypN9QvvK7WeD">
            En polis knuten till varje skola
          </head>
          <p xml:id="i-HaRUEuBfckrPAeJNhhcTUi">
            Skolan har stor betydelse då det gäller att förmedla värderingar
            och bygga en värdegrund. Därför har Kristdemokraterna gång på
            gång betonat vikten av att skolan inte kan vara värdeneutral.
            Skolan har ett ansvar att föra etiska samtal och måste tidigt
            markera gränser för vad som är tillåtet och inte tillåtet, vad
            som är rätt och fel.
          </p>
          <p xml:id="i-NrAEDGfAatyp5Twe3HDEeT">
            Skolan är ständigt föremål för debatt och samhället kan inte
            kräva att en skola som redan ”går på knäna” ensam ska förebygga
            och vända trenden. Skolan är en spegel av samhället i stort. Det
            är därför viktigt att etik diskuteras i skolan. Kristdemokraterna
            anser att etiken ska genomsyra all skolans verksamhet.
          </p>
          <p xml:id="i-J8XrTXDszPoy8bevAa6PnZ">
            För att förebygga och bekämpa brott är det viktigt att det finns
            ett förtroende mellan polis och ungdomar. Att samarbeta med lokala
            ungdomsorganisationer bör vara en stående del i polisens arbete.
            Polisens arbete med att komma i kontakt med barn och ungdomar
            innan dessa börjar med kriminalitet är också av stor vikt. Att
            informera i skolor om polisens arbete är, och bör vara, en viktig
            del i polisens uppgifter. Polisen bör ha ett utvecklat samarbete
            med varje skola, gärna med en särskilt utnämnd polis knuten till
            skolan, som kan lära känna elever och personal och som de kan
            vända sig till om de blir utsatta för brott. Detta bör ges regeringen
            till känna.
          </p>
          <head type="h1" xml:id="i-Mwe44JLqBe3oVBBKdLpHaW">
            Återinför beredskapspolisen
          </head>
          <p xml:id="i-22aJZYuwhYcZbdg1AJhjE8">
            Beredskapspolisen var civilpliktiga poliser som kunde kallas
            in vid allvarliga eller omfattande störningar på samhället ur
            ordnings- eller säkerhetssynpunkt. Detta hände vid ett antal tillfällen,
            bland annat 2005 efter stormen Gudrun. Beredskapspolisen avskaffades
            2012.
          </p>
          <p xml:id="i-RfP1seDr9SqngL2xrQNbK4">
            Under det år som gått har det blivit uppenbart att en beredskapspolis
            skulle ha varit användbar. Bland annat skulle en sådan ha kunnat
            vara polisen behjälplig vid gränskontroller när det anlände som
            flest människor på flykt. Eftersom det bara gått några år sedan
            beredskapspolisen avskaffades har många fortfarande en färsk utbildning
            som beredskapspolis. En kortare kurs för att uppdatera kunskaperna
            borde därför räcka för dem. Med mycket kort varsel skulle därför
            beredskapspoliser kunna stärka t.ex. situationer som uppstod vid
            gränskontrollerna eller uppföljning av id-kontroller. Beredskapspolisen
            vore ett bra komplement till polisen och detta bör ges regeringen
            tillkänna. Kristdemokraternas satsning innebär 2 000 beredskapspoliser
            på sikt och vi avsätter i ett första steg 30 miljoner kronor för
            detta i budgeten 2018.
          </p>
          <head type="h1" xml:id="i-Vjxrs916NTxD3uqLnTxdxb">
            Organiserad brottslighet
          </head>
          <p xml:id="i-VgNMra6jTTcaWXCJxYwntJ">
            Aldrig tidigare har det svenska rättsväsendet gjort lika stora
            insatser mot den organiserade brottsligheten. Men de senaste årens
            utveckling i exempelvis Göteborg och Södertälje understryker nödvändigheten
            i att fortsätta kampen. I augusti 2016 dödades en åttaårig pojke
            av en handgranat som kastades in i det rum där han låg och sov.
            Det har förekommit skjutningar i närheten av förskolor och skolor.
            Uppgörelser mellan kriminella har ägt rum i centrummiljöer med
            stor risk för allmänheten, utan någon som helst hänsyn eller omsorg
            om oskyldiga. Den organiserade brottsligheten drabbar skoningslöst.
          </p>
          <p xml:id="i-P1QGDn18QLXFuJ29BpjjH5">
            För att minska den organiserade brottsligheten måste nyrekryteringen
            till de kriminella nätverken kraftigt motverkas. Det ska finnas
            stöd att tillgå för den som vill lämna det kriminella livet. För
            att komma åt brottslighet som rör sig över gränserna behöver också
            rättsväsendet samarbeta internationellt. EU-samarbetet innebär
            stärkta möjligheter att bekämpa gränsöverskridande brottslighet.
          </p>
          <p xml:id="i-2ngXVjLzpaQawLmSux1Ebb">
            Den grova organiserade brottsligheten innebär lidande och stor
            skada för både enskilda människor och företag, men också för samhället
            i stort. Den ökande våldsanvändningen är för närvarande ett av
            de största problemen kopplat till organiserad brottslighet. Våldet
            ökar både i omfattning och grovhet. Fler personer har lättare
            att ta till våld. Det är också yngre personer som brukar grovt
            våld. Ju högre upp i hierarkin en person befinner sig, desto mindre
            våld brukar han eller hon. Det kan förklaras med att han eller
            hon då redan bevisat sin våldskapacitet tidigare i den kriminella
            karriären.
          </p>
          <p xml:id="i-SEg2un3VpoLaYEXpoYk55U">
            Polisen gör också bedömningen att beväpningen har ökat; kriminella
            använder i ökad utsträckning skjutvapen. Organiserade kriminella
            nätverk verkar i hela landet. De senaste årens händelser i exempelvis
            Göteborg, Malmö och Södertälje understryker nödvändigheten av
            uthålliga insatser för att bekämpa den grova organiserade brottsligheten.
          </p>
          <p xml:id="i-DymTsP693SYWwYpzfdQ5ho">
            Organiserad brottslighet ligger bakom huvuddelen av den gränsöverskridande
            brottsligheten, bland annat människohandel och narkotikasmuggling.
          </p>
          <p xml:id="i-CDAQMgFY6JDoJC5mgtn7BX">
            Alliansregeringen tog 2007 initiativ till en snabbare och ökad
            samverkan mellan myndigheterna. Myndigheternas samarbete ger kraft
            i arbetet. För att nå resultat krävs också att de brottsbekämpande
            myndigheterna har tillgång till effektiva arbetsmetoder och straffprocessuella
            tvångsmedel. Detta bör ges regeringen tillkänna.
          </p>
          <head type="h1" xml:id="i-WUroZ7hE9BggMCz6jxZwWq">
            Arbetet mot barnprostitution och människohandel
          </head>
          <p xml:id="i-QxVEFTg5oGVcn2KGge4qxw">
            Människohandel för sexuella ändamål är ett hänsynslöst utnyttjande
            av en människa i en utsatt situation. Offer för människohandel
            är ofta unga som upplevt fattiga och svåra förhållanden i sina
            hemländer. De förs till Sverige under falska löften och har svårt
            att ta sig ur hot- och våldsspiralen då de helt saknar språkkunskaper,
            omvärldskunskaper och ett socialt nätverk. Den stora gruppen ensamkommande
            barn som försvunnit i Sverige aktualiserar ytterligare nödvändigheten
            av ett stärkt skydd för barn mot människohandel, exploatering
            och sexuella övergrepp.
          </p>
          <p xml:id="i-M9PtTZi53HszE5DekZeidH">
            Kampen mot människohandel, exploatering och sexuella övergrepp
            är en högt prioriterad fråga för Kristdemokraterna. Det är angeläget
            att polisen organiserar sitt arbete på så sätt att det i varje
            polisregion finns kompetens och resurser att arbeta med att bekämpa
            människohandel och barnprostitution. Polisregioner med större
            problem bör också kunna få nationellt stöd i form av exempelvis
            mobila team.
          </p>
          <p xml:id="i-P2MWszQbNcQwqZCdPxZ2rp">
            Den grova organiserade brottslighetens motto är största möjliga
            vinst till minsta möjliga risk. Handel med människor för sexuella
            ändamål är på många sätt förknippat med mindre risker än exempelvis
            handel med narkotika som ger längre fängelsestraff. Människor
            går också att sälja om och om igen. Samverkan mellan polis och
            sociala myndigheter är viktigt för framgång i arbetet mot människohandel
            liksom samverkan med civila aktörer såsom hotell, restauranger
            och andra näringsidkare. Det måste framarbetas bättre rutiner
            för samarbetet mellan socialtjänst, polis, gode män, Migrationsverket
            med flera. Samtidigt finns det i dag goda exempel i polisens enheter
            som speciellt arbetar mot människohandel, hos socialtjänsten,
            inte minst i de kommuner med mottagningsenheter, och hos de frivilligorganisationer
            som många gånger blir en livlina till det svenska samhället för
            de barn som lever gömda. Den kunskapen behöver vi ta tillvara
            om vi ska kunna säkerställa att alla barn som vistas i vårt land
            får sina rättigheter utifrån barnkonventionen och FN:s konvention
            om de mänskliga rättigheterna tillgodosedda.
          </p>
          <p xml:id="i-4pgVPAMxdn492YHDGuEBVh">
            En avgörande faktor för att arbetet med att stärka barns rättigheter
            och bekämpa människohandel, exploatering och sexuella övergrepp
            mot barn är att Polismyndigheten har de resurser som krävs för
            att kunna prioritera arbetet. Polismyndigheten och dess anställda
            har i dag en tuff situation och genomgår vad som kan betecknas
            som en kris. Detta bör ges regeringen till känna.
          </p>
          <head type="h1" xml:id="i-GcX4jkrPEMGRLhUDo59LbF">
            Forced marriage units
          </head>
          <p xml:id="i-AC8z9kLUj1tWHTfZqcBhbJ">
            Kristdemokraterna vill inrätta en särskild enhet inom Polismyndigheten
            vars uppgift är att hjälpa flickor och pojkar som riskerar att
            giftas bort mot sin vilja. Sådana enheter finns i Storbritannien
            och i Norge och kallas forced marriage units. Både den norska
            och den brittiska verksamheten beskrivs som mer verksamhets- och
            departementsöverskridande, vilket uppfattas som viktigt. Vidare
            har de ett mer aktivt arbete när det gäller utlandsärenden. Enligt
            uppgift har det norska teamet inte större möjlighet att agera
            utomlands än det svenska, men de har ett mer välutvecklat system
            för att hantera sådana ärenden; bland annat har särskilda rådgivare
            i frågor om tvångsäktenskap och könsstympning placerats vid ett
            antal norska utlandsmyndigheter. Länsstyrelsen i Östergötland
            har sedan 2003 regeringens uppdrag att förebygga hedersrelaterat
            våld. Deras upplevelse är att handlingsutrymme, rutiner, resurser
            och upparbetad samverkan kring transnationella ärenden ofta saknas
            inom myndigheter i Sverige. Erfarenheten är också att detta saknas
            även vid svenska utlandsmyndigheter. Samtidigt betonar man från
            det svenska kompetensteamets sida att det är arbetet med att skydda
            barn och unga i Sverige som måste prioriteras då det är där problemet
            uppstår, dvs. innan ett eventuellt bortförande.
          </p>
          <p xml:id="i-XDrucMSyyAPdgoJCvCDA5L">
            I Storbritannien kan man utfärda ett dokument kallat ”Forced
            Marriage Protection Order” som gör rättsliga åtgärder möjliga
            mot en förälder som inte inom en viss tid (ofta 48 timmar) återför
            flickan/pojken eller kan påvisa var han eller hon finns. Det kan
            innebära häktning och i förlängningen fängelse i upp till sju
            år om barnet inte återförs. Det gör det svårt för en familj att
            dölja att deras son eller dotter är bortförd och skylla på att
            han eller hon är på semester. Men framförallt har detta en stark
            preventiv effekt. Sedan 2008 har nästan 900 sådana dokument utfärdats.
          </p>
          <p xml:id="i-NzQjS3DPx6jpdtESkUikCk">
            För att uppnå en verksamhet som kan arbeta långsiktigt och med
            stöd av lagstiftning behöver det nationella kompetensteamet permanentas
            med befogenheter liknande det brittiska forced marriage unit.
            En sådan verksamhet skulle behöva operera från en myndighet direkt
            under polisen. Kristdemokraterna avsätter därför 10 miljoner kronor
            för att en enhet enligt brittisk modell inrättas vid Polismyndigheten
            inom utgiftsområde 4. Lämpligt kunde vara att förlägga enheten
            till Nationella operativa avdelningen.
          </p>
          <p xml:id="i-9zRmKyVzY4edFNWs1jVke6">
            För att betona allvaret i de brott som begås i hederns namn vill
            Kristdemokraterna införa lagstiftning som särreglerar hedersbrott
            i brottsbalken. Det ger högre skadeståndsanspråk, verkar avskräckande
            och ger möjlighet att straffa fler personer än en. I dagens läge
            finns ett stort mörkertal då dessa brott ofta hamnar utanför brottsstatistiken.
            En särlagstiftning skulle ge en tydligare bild av problemets omfattning
            och ge bättre underlag för att kunna sätta in nödvändiga åtgärder.
          </p>
        </div>
        <div type="motSignatures">
          <list>
            <item xml:id="i-7NdzKeXeGYNYVjqcyeUZzW">
              Andreas Carlson (KD)
            </item>
            <item xml:id="i-DSQ4owKZT4iK9iZmEVLpRL">
              Tuve Skånberg (KD)
            </item>
            <item xml:id="i-XHyugG4qMG4xznxVu28kit">
              Mikael Oscarsson (KD)
            </item>
            <item xml:id="i-9H1hcmXyoA1tq19CJM9UJG">
              Sofia Damm (KD)
            </item>
          </list>
        </div>
      </div>
    </body>
  </text>
</TEI>
