<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-MJU-00493">
  <teiHeader>
    <fileDesc>
      <titleStmt>
        <title>Klimatpolitik för jobb och välfärd</title>
        <author corresp="i-PMx51X9QbaLUMtQNq6sVfz">av Matilda Ernkrans m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Klimatpolitik för jobb och välfärd</title>
          <idno type="rdwebb">H102MJ493</idno>
          <rs type="number">MJ493</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H102MJ493/text</ref>
          <ref type="dokument_url_html">http://data.riksdagen.se/dokument/H102MJ493</ref>
          <ref type="dokumentstatus_url_xml">http://data.riksdagen.se/dokumentstatus/H102MJ493</ref>
          <ref type="doc">http://data.riksdagen.se/fil/5883220A-573B-4BEC-B128-D4669D0276F8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-PMx51X9QbaLUMtQNq6sVfz</idno>
            <name>Matilda Ernkrans</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GDFdKPNRdaGpkLXrouuiC1</idno>
            <name>Johan Löfstrand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-B34sv9ytsiioT1XaQtyXUo</idno>
            <name>Helén Pettersson i Umeå</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-FrC3WwfjWAuoWu4BnbedDa</idno>
            <name>Jan-Olof Larsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-TifWqzmRuorK3zFDqAUZk8</idno>
            <name>Sara Karlsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-NHxJzkDKoaBrxfLh9qrfnH</idno>
            <name>Pyry Niemi</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-GKFwXi5QctA2TJDtsbF47E</idno>
            <name>Kristina Nilsson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-4tKNHwwLSLTURqd5Zow5hA" type="signed"/>
        <correspContext corresp="i-4tKNHwwLSLTURqd5Zow5hA">
          <note type="signatory" corresp="i-PMx51X9QbaLUMtQNq6sVfz"/>
          <note type="signatory" corresp="i-GDFdKPNRdaGpkLXrouuiC1"/>
          <note type="signatory" corresp="i-B34sv9ytsiioT1XaQtyXUo"/>
          <note type="signatory" corresp="i-FrC3WwfjWAuoWu4BnbedDa"/>
          <note type="signatory" corresp="i-TifWqzmRuorK3zFDqAUZk8"/>
          <note type="signatory" corresp="i-NHxJzkDKoaBrxfLh9qrfnH"/>
          <note type="signatory" corresp="i-GKFwXi5QctA2TJDtsbF47E"/>
        </correspContext>
        <correspAction xml:id="i-4Douk4fuk91LdpcgKok2pw" type="numbering">
          <date when="2013-10-08"/>
        </correspAction>
        <correspAction xml:id="i-AM5TE9E9uPehb6m3mFaT4u" type="submission">
          <date when="2013-10-04"/>
        </correspAction>
        <correspAction xml:id="i-MHbwXNbU2NLnUgzg2cwfqq" type="transfer">
          <date when="2013-10-04"/>
        </correspAction>
        <correspAction xml:id="i-WbeemJvVQv2kXgvmAZJhwp" type="assigned"/>
        <correspContext corresp="i-WbeemJvVQv2kXgvmAZJhwp">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-2v6vyTuN8Tc43b8beAD8uL" type="TOC">
          <head xml:id="i-8eFVcHxQjB65XZ8ASPy1oq">
            Innehållsförteckning
          </head>
          <list>
            <item>
              Innehållsförteckning 1
            </item>
            <item>
              Förslag till riksdagsbeslut 2
            </item>
            <item>
              Klimatpolitik för jobb och välfärd 4
            </item>
            <item>
              Det vetenskapliga läget 5
            </item>
            <item>
              Internationell klimatpolitik 7
            </item>
            <item>
              Arktis 8
            </item>
            <item>
              EU:s klimatpolitik 9
            </item>
            <item>
              Klimaträttvisa 11
            </item>
            <item>
              Sveriges klimatmål till 2020 12
            </item>
            <item>
              Skatter 14
            </item>
            <item>
              Investeringar 16
            </item>
            <item>
              Energi 17
            </item>
            <item>
              Trafik 20
            </item>
            <item>
              Bostäder 26
            </item>
            <item>
              Jordbruket 27
            </item>
            <item>
              Sveriges klimatmål till 2050 28
            </item>
            <item>
              Klimatpolitiskt ramverk 30
            </item>
          </list>
        </div>
        <div type="motProposal" subtype="förslag">
          <head xml:id="i-7Tz6HR8t7feEpoxxicSN4C">
            Förslag till riksdagsbeslut
          </head>
          <list style="ol">
            <item xml:id="i-8XvVP9FGwADkrLJ8e6buor">
              Riksdagen tillkännager för regeringen som sin mening vad som
              anförs i motionen om de kommande internationella klimatförhandlingarna.
            </item>
            <item xml:id="i-HFp7D9UrSiR6jChBrE3y47">
              Riksdagen tillkännager för regeringen som sin mening vad som
              anförs i motionen om Arktis och klimatpolitik. 1
            </item>
            <item xml:id="i-GeM8f3mbexi52ocwq3paQ7">
              Riksdagen tillkännager för regeringen som sin mening vad som
              anförs i motionen om att stödja förslaget att EU, oavsett andra
              länder, till 2020 ska minska utsläppen med 30 procent jämfört
              med 1990.
            </item>
            <item xml:id="i-FdNfWw6qVmCvmZmtq1iScd">
              Riksdagen tillkännager för regeringen som sin mening vad som
              anförs i motionen om att regeringen ska vara pådrivande för ETS-systemets
              utveckling och att långsiktiga strukturella åtgärder för att lösa
              problemet med låga utsläppspriser och stora överskott på utsläppsrätter
              ska tas fram.
            </item>
            <item xml:id="i-FXNXM2cDHGChgKq6FVCE43">
              Riksdagen tillkännager för regeringen som sin mening vad som
              anförs i motionen om att regeringen ska driva att EU:s klimatmål
              för 2030 ska svara mot den högre delen av spannet i EU:s mål för
              2050 som är minus 80–95 procent till 2050.
            </item>
            <item xml:id="i-QWtwVRevdEFujLHTNS5W8S">
              Riksdagen tillkännager för regeringen som sin mening vad som
              anförs i motionen om att regeringen ska driva att EU inför sektorsvisa
              klimatmål.
            </item>
            <item xml:id="i-K1xkvGbNUnBnBR1fceAHCo">
              Riksdagen tillkännager för regeringen som sin mening vad som
              anförs i motionen om att regeringen inom EU ska verka för att
              kommissionens arbete med färdplanen för klimatpolitiken till 2050
              tar sikte på att nå det högre målet i spannet med minus 80–95
              procent till 2050.
            </item>
            <item xml:id="i-PzSadd4w6eS2FvRh6AhszW">
              Riksdagen tillkännager för regeringen som sin mening vad som
              anförs i motionen om att Sverige ska vara pådrivande för att skapa
              nya internationella finansieringskällor för klimatomställningen
              i utvecklingsländer.
            </item>
            <item xml:id="i-ANJgw3Veva5CetzdAGDvvN">
              Riksdagen tillkännager för regeringen som sin mening vad som
              anförs i motionen om att Sverige ska vara drivande för att EU
              ska stå för en generös andel av FN:s gröna klimatfond.
            </item>
            <item xml:id="i-VzwLFFXBZzYFjwZx6JtvFa">
              Riksdagen tillkännager för regeringen som sin mening vad som
              anförs i motionen om att Sverige måste börja betala in pengar
              till FN:s gröna klimatfond och att de budgetmedel som i dag används
              till CDM och JI ska användas till detta.
            </item>
            <item xml:id="i-5VyBU6XAsNtNz97TxNi1pz">
              Riksdagen tillkännager för regeringen som sin mening vad som
              anförs i motionen om att klara riksdagens beslutade klimatmål
              på 40 procents minskning 2020 jämfört med 1990 utan att räkna
              med klimatkrediter inköpta i andra länder (CDM och JI).
            </item>
            <item xml:id="i-5E4aAcnaWEzqak2q5czFZV">
              Riksdagen tillkännager för regeringen som sin mening vad som
              anförs i motionen om att regeringen årligen ska rapportera måluppfyllelsen
              av riksdagens klimatmål till riksdagen.
            </item>
            <item xml:id="i-J9kSc9yzCzwWxftaLVqPxp">
              Riksdagen tillkännager för regeringen som sin mening vad som
              anförs i motionen om att ta fram en tvärsektoriell biogasstrategi.
              2
            </item>
            <item xml:id="i-XHyv9tBr4oLAhmZjpFoZkF">
              Riksdagen tillkännager för regeringen som sin mening vad som
              anförs i motionen om att lägga fram ett förslag för riksdagen
              om ett klimatmål på en minskning av växthusgasutsläppen med minst
              90 procent 2050 jämfört med 1990 och att Sverige 2050 ska vara
              fritt från användning av fossila bränslen.
            </item>
            <item xml:id="i-HxQNeXU7z5TQo2JiV97P6K">
              Riksdagen tillkännager för regeringen som sin mening vad som
              anförs i motionen om att också lägga fram sektorsvisa mål samt
              delmål 2030 och 2040.
            </item>
            <item xml:id="i-3UvjcRQbWxyvYp7Xc2RGoS">
              Riksdagen tillkännager för regeringen som sin mening vad som
              anförs i motionen om ett klimatpolitiskt ramverk.
            </item>
            <item xml:id="i-WoCzDpgrW5dSJd11BFRoRX">
              Riksdagen tillkännager för regeringen som sin mening vad som
              anförs i motionen om att inrätta ett klimatpolitiskt råd som ska
              granska och följa regeringens arbete med det klimatpolitiska ramverket.
            </item>
            <item xml:id="i-FHNy4ppSL6WaCow4MyS9kQ">
              Riksdagen tillkännager för regeringen som sin mening vad som
              anförs i motionen om att göra regelbundna uppföljningar av den
              klimatpåverkan som konsumtionen i Sverige har.
            </item>
          </list>
          <p xml:id="i-Fd7yAf94aUvHLzXqogJQsY">
            1 Yrkande 2 hänvisat till UU.
          </p>
          <p xml:id="i-F7YsYNXeEc9ajT17jWWjdB">
            2 Yrkande 13 hänvisat till NU.
          </p>
        </div>
        <div type="motContent">
          <head xml:id="i-4PnZncd2i3JX72osZca96E" type="h1">
            Klimatpolitik för jobb och välfärd
          </head>
          <p xml:id="i-AjpcXWuTvZqUh3ik6WqFkj">
            Klimatpolitikens inriktning är egentligen enkel. De fossila utsläppen
            måste minska för att på sikt upphöra helt. Det handlar om solidaritet
            och rättvisa. Det handlar om överlevnad. Det handlar om att bestämma
            sig. Att agera med respekt för människors vardag, med fokus på
            samarbete och samverkan och med så mycket av långsiktiga besked
            som möjligt.
          </p>
          <p xml:id="i-TsRwfVBHmhmeNpVoGnkytR">
            Vi har bestämt oss. Sverige ska bli en ledare i den globala tävlingen
            om grön teknologi, inte en sorglig eftersläntrare. Vi vill fortsätta
            bygga ut den förnybara energin, energieffektivisera vår produktion
            och klimatsäkra våra bostäder och transporter, för det skapar
            både jobb och framtidstro. Våra barn förtjänar en värld fri från
            skenande uppvärmning, en mer rättvis och solidarisk värld.
          </p>
          <p xml:id="i-WGha7gS2HtMW9AyMSfWuCk">
            Uppgiften är att klara en omställning från ett samhälle helt
            beroende av fossila bränslen till ett samhälle med förnybara energikällor.
            Det är ett stort politiskt ansvar. Det kräver framsynthet, investeringar,
            beteendeförändringar och utbildning.
          </p>
          <p xml:id="i-SZoUybvxoJjeJ4cKeTuFkk">
            Sverige ska vara med och leda utvecklingen för ett mer aktivt
            klimatarbete – inte ställa sig vid sidan av. Regeringens sänkta
            ambitioner och ovilja att ta ledningen, både nationellt och internationellt,
            har inneburit försuttna chanser på klimatområdet. Sverige och
            socialdemokratin ska vara en drivande kraft, nationellt och internationellt,
            för en ambitiös klimatpolitik.
          </p>
          <p xml:id="i-SZmDcUToybBfccDZwi7jpk">
            Idag är andra länder snabbare än Sverige på att anpassa sin ekonomi
            och sitt näringsliv i en hållbar riktning. En grön kapplöpning
            har det kallats utifrån att de länder som minskar sitt beroende
            av fossila bränslen och använder energin mer effektivt får på
            sikt lägre kostnader och blir därmed konkurrenskraftigare. All
            verksamhet är idag beroende av fossila bränslen. Därför påverkar
            klimatomställningen alla jobb. Det handlar om hela vår välfärd,
            hela vår samhällsutveckling.
          </p>
          <p xml:id="i-EkgPQmAHwh6WDshfSxiGZw">
            Vi socialdemokrater vill att svenska företag ska ligga i framkant
            med att utveckla den fossilfria och energieffektiva teknik som
            hela världen efterfrågar. Många framtidsjobb finns där lösningarna
            på klimatkrisen utvecklas. Med investeringar i ny miljövänlig
            teknik skapas nya hållbara jobb. Genom att minska vår förbrukning
            eller återvinna det vi förbrukar kan vi minska belastningen på
            jordens gemensamma resurser och ta vårt ansvar för den jord vi
            ska lämna över till kommande generationer.
          </p>
          <p xml:id="i-UEdP1ojiqBvnSAKRXekg4P">
            Utmaningen är att göra ny teknik konkurrenskraftig. Det kan göras
            genom att den gamla tekniken blir dyrare, till exempel genom att
            sätta ett pris på utsläppen. Om vi sedan använder intäkten till
            investeringar så får vi dubbel effekt av politiken. Klimatmålen
            ska gå parallellt med mål för sysselsättning och välfärd, inte
            vara underordnade dessa.
          </p>
          <p xml:id="i-CpJBy7XyKpXQ3iyB2jpS6K">
            Konsumtionens betydelse för vår klimatpåverkan bör få en större
            uppmärksamhet i klimatarbetet. Naturvårdsverkets granskning 1
            har visat att för att vi ska få en mer heltäckande bild av vår
            klimatpåverkan bör alla utsläpp under en produkts hela livscykel,
            inklusive utsläpp utomlands från tillverkning och transport av
            de varor som importeras, räknas in. Granskningen visade att en
            svensk orsakar 25 procent högre utsläpp med ett sådant synsätt
            än om enbart svenska utsläpp räknas in.
          </p>
          <p xml:id="i-U3hhA5FHGnUwMuaCsmbkbL">
            Vi menar att målet om en minskning av växthusgasutsläppen med
            40 procent till 2020 jämfört med 1990 ska nås utan att vi räknar
            in utsläppsminskningar utomlands som vi betalar för.
          </p>
          <p xml:id="i-NRB8CqkQ3vFEZmzk2XeGpW">
            De insatser vi föreslår är bland annat nya styrmedel för att
            på kort sikt ställa om fordonsflottan snabbare, investeringar
            i järnväg, ytterligare investeringar i ny klimatsmart teknik och
            förnybar energi. Fokus måste ligga på nya hållbara jobb och att
            hålla ihop Sverige och människor för en hållbar utveckling.
          </p>
          <p xml:id="i-PSWe4HxSgp6n21g88tKXxK">
            Viktigt är också att ett mer framsynt arbete på hemmaplan kan
            bli en trovärdighetsgrund att stå på när Sverige intar en mer
            aktiv roll i det internationella klimatarbetet. Sverige måste
            åter bli en röst för klimaträttvisa och ambitiös klimatpolitik.
          </p>
          <p xml:id="i-9iHBJa5CtZV7MPXpiueJXt">
            Vi tror att det viktigaste är att människor och företag får långsiktiga
            spelregler. Det driver utvecklingen. För att klara det måste beslut
            fattas över block- och partigränser så att de ligger fast under
            mycket lång tid. Vi föreslår därför att ett klimatpolitiskt ramverk,
            som varje regering behöver följa, inrättas.
          </p>
          <head xml:id="i-G6V78piezu475JYtXzuw9E" type="h2">
            Det vetenskapliga läget
          </head>
          <p xml:id="i-BdqqcfpaSMSHYQKadeRfss">
            Glappet mellan vad klimatforskningen säger att vi ska göra och
            de politiska åtgärder som sker internationellt växer. Vi är på
            väg mot en värld med kraftigt stigande temperaturer och där förutsättningarna
            för mänskligt liv kraftigt försämras. Det visar IPCC:s femte rapport
            2 vars första del presenterades i
          </p>
          <p type="date" id="i-NQUfuZ7PeGhVxi9iYbfs7t">
            Stockholm den 27 september 2013.
          </p>
          <p xml:id="i-QVXLgvzcrmWRupmaH32ija" type="signatureBlock">
            Kunskapen om klimatförändringarna och dess orsaker stärks nu
            med rekordfart. Det faktum att vetenskapen nu har ett mer precist
            och exakt underlag gör att läget är allvarligare och svårare att
            ifrågasätta.
          </p>
          <p xml:id="i-2wm6zXgZDdEqvJWRVGz1RL">
            Världens främsta klimatforskare som samlats i IPCC kan nu konstatera
            att det är utan tvivel människans påverkan som orsakar de klimatförändringar
            vi ser i dag. IPCC har konstaterat att temperaturen stigit 0,8
            grader redan, att havsnivån stiger och att glaciärernas och polernas
            isar smälter.
          </p>
          <p xml:id="i-PZwDtUFQaD9rbq569KDUUy">
            Men de har också konstaterat att läget blivit värre sedan organisationen
            kom med sin förra rapport 2007. Dagens klimatpåverkan är 43 procent
            större än 2007. Att den stigit så mycket från 2005 till 2011 handlar
            dels om att växthusgashalterna fortsatt att stiga i atmosfären
            eftersom utsläppen är fortsatt höga men också på grund av att
            forskarna nu har bedömt att aerosolernas (små partiklar) sammantagna
            klimatpåverkan kyler mindre än vad de bedömde i den förra rapporten
            2007. 3
          </p>
          <p xml:id="i-KCbrqd8frgFDeoLEMKRKhK">
            Det är också så att forskarna nu också kan konstatera att effekten
            av klimatförändringarna kommer snabbare och blir värre. Främst
            är det påverkan på havet som överraskar. Dels kommer havsnivåhöjningen
            att bli större än man tidigare trodde – upp till en meter innan
            århundradets slut. Dels har forskarna också tydligare visat att
            de negativa effekterna på havens ekosystem vilka försörjer stora
            delar av mänskligheten med mat kommer att blir allvarligare eftersom
            haven försuras.
          </p>
          <p xml:id="i-4PSxhL9QYXUZrknvdMAGKQ">
            I IPCC:s femte rapport används också ett helt nytt system för
            att förutspå klimateffekterna i framtiden. Fyra olika modeller
            har använts. I den första modellen lyckas mänskligheten snabbt
            minska utsläppen. Då kan klimatförändringarna stoppas innan runt
            två grader före 2100. Men det skulle innebära att de samlade utsläppen
            från nu fram till 2100 skulle begränsas till 270 gigaton. Dagens
            utsläpp är cirka 10 gigaton per år och ökar varje år och att utsläppen
            skulle börja vända neråt redan 2020. Detta scenario skulle alltså
            innebära en snabb begränsning av CO 2 -utsläppen på ett mycket
            radikalt sätt som inte är troligt, om ens möjligt, med dagens
            politiska ambition.
          </p>
          <p xml:id="i-DsksfQuL7gz6Y9aeyC4g1S">
            I den andra modellen och tredje modellen fortsätter utsläppen
            öka och vänder neråt först 2040 respektive 2060. Lägre energiförbrukning
            än dagens. Skogsplanteringsprogram genomförs. Markanvändningen
            minskar tack vare intensifiering av jordbruket och förändrade
            konsumtionsmönster. År 2100 är temperaturen uppåt 3,2 grader högre
            än historiskt, respektive 3,7 grader. Det är viktigt att ha klart
            för sig att även effekterna vid 2 grader förskräcker.
          </p>
          <p xml:id="i-LeFNbqnKPcbGTUoVT8GLRz">
            Den fjärde modellen följer den ökningskurva av utsläpp som vi
            just nu följer. I denna modell fortsätter utsläppen öka och är
            2100 tre gånger så höga som idag. Stort beroende av fossila bränslen,
            mer markanvändning och en hög energianvändning. Temperaturen stiger
            till över 5 grader redan 2100. Det är en värld där förutsättningarna
            för vår nuvarande civilisation är små.
          </p>
          <p xml:id="i-CKw295oTdQWNiV9DT8VZE1">
            Det som IPCC gjort i sina analyser är att också ta hänsyn till
            de så kallade återkopplingseffekter som forskningen undersökt.
            Dvs. när temperaturhöjningen sätter fart på jordens egna processer
            vilket leder till utsläpp av växthusgaser som ger ytterligare
            temperatur ökningar. Vissa av dessa effekter menar forskarna är
            irreversibla, dvs. processen går inte att stoppa eller vrida tillbaka.
            4
          </p>
          <p xml:id="i-28D1XVSQ2bj9gAGuGMio21">
            De återkopplingseffekter som tagits med handlar främst om förändringar
            i mängden vattenånga i atmosfären, moln och sådana återkopplingar.
            Men det finns fler som inte är med i modellerna eftersom effekterna
            av dessa är vetenskapligt oklara. Ny forskning har t.ex. visat
            att metangas läcker från tundran och från havsbottnarna i Arktis.
            Metangasen är fossil, dvs. den har varit bunden i marken tack
            vare permafrosten i miljontals år men släpps nu fri eftersom temperaturen
            gått upp. Bakgrunden är att temperaturhöjningen på grund av växthusgaser
            fördelar sig ojämnt över jorden och är högre vid polerna och lägre
            vid ekvatorn.
          </p>
          <head xml:id="i-QcZeqDsd4Q3cKv1qaB7Lpt" type="h2">
            Internationell klimatpolitik
          </head>
          <p xml:id="i-XxLaczdhZbr3k7aC4ZUftt">
            Väsentligt för klimatpolitiken är att utsläppen samlas i atmosfären.
            Det handlar alltså inte om att hitta rätt nivå på utsläppen utan
            att se till att den mängd utsläpp som samlas runt jorden inte
            når över en viss koncentration.
          </p>
          <p xml:id="i-RTReDLnJb4TCYawLjuGe87">
            Det är alltså viktigare hur mycket vi hinner släppa ut innan
            utsläppen upphör än vilket datum de upphör. Det är också viktigt
            att utsläppskurvan börjar plana så snabbt som möjligt annars hinner
            vi släppa ut för mycket. 5
          </p>
          <p xml:id="i-PFbdyScTiUZ3gDK5DfpVyi">
            Världens länder enades i de internationella klimatförhandlingarna
            i FN:s regi i Durban 2011 om att senast 2015 ska ett nytt internationellt
            avtal om stegvisa utsläppsminskningar vara på plats. Avtalet ska
            börja gälla från 2020. Det innebär att världens stora utsläppare
            inte kommer att behöva minska utsläppen förrän då. Bedömningar
            från klimatexperter och miljöorganisationer är att de utsläppsmängder
            som sker i och med detta leder oss in i en 3–4-gradersvärld.
          </p>
          <p xml:id="i-6BAHNDQb7N5cpdnNTGTmJ1">
            Enligt FN:s klimatpanel IPCC 6 så innebär fyra grader att öknarna
            breder ut sig över världen t.ex. i Spanien och Sydeuropa, stora
            problem med stormar, skogsbränder som hotar regnskogens existens,
            kustöversvämningar som drabbar miljontals människor, att sjukdomar
            ökar vilket belastar hälsovården till bristningsgränsen, livsmedels­produktionen
            minskar vilket leder till ökad svält världen över, upp till 250
            miljoner människor får brist på vatten, att fyra av tio växt-
            och djurarter på planeten inte klarar stressen utan utrotas.
          </p>
          <p xml:id="i-B6aZiPJUB6pb4Pg6817wxr">
            De internationella klimatförhandlingarna har tyvärr alltså hittills
            gett, menar vi, ett otillräckligt resultat för att skydda människor,
            och de kan inte heller garantera att utsläppen minskar, varken
            så som vetenskapen och vår planet kräver eller som länderna tidigare
            utlovat. Istället riskerar de att låsa utsläppen på höga nivåer
            under många år framåt.
          </p>
          <p xml:id="i-Y84UbkGryCdh5RbuzwtfHu">
            Klimatförhandlingarna 2013, 2014 och slutligen 2015 i Paris är
            mycket viktiga, kanske till och med avgörande för de globala klimatansträngningarna.
            Efter tre misslyckanden borde det vara värt att pröva en ny strategi
            i klimatförhandlingarna. En som bygger mer på förtroende och respekt.
            Det handlar om att på hemmaplan på allvar sätta fart med investeringar
            i förnybart, i infrastruktur och energieffektivisering. Visa på
            att en mer progressiv klimatpolitik tjänar oss väl, stärker vår
            konkurrenskraft och bygger broar till jobb och välfärd.
          </p>
          <p xml:id="i-9yKSK6bYoL6RFWquf1zAg">
            Vi menar att Sverige har förmågan och förutsättningarna att ta
            den rollen och vara den drivkraften. Vi kan vara ett land som
            lägger fram kreativa förslag. Omställningen till ekologiskt hållbar
            utveckling är ett ansvar för hela världssamfundet men vi rika
            länder som i dag står för den stora delen av utsläppen ska gå
            före. För det krävs förebilder. Det ska Sverige bli. För det krävs
            ett arbete inom Sverige, och en ny inställning och förhandlingsstrategi.
            I flera frågor har den borgerliga regeringen valt att inte stödja
            kommissionens förslag i första ledet vilket lett till en osäkerhet
            om Sveriges position i EU.
          </p>
          <p xml:id="i-8SECZwoBL6E25gkfC2LE8w">
            Uppfattningen om Sverige har därmed förändrats bland övriga medlemsländer
            i klimatkonventionen och i EU, samt i det internationella civila
            samhället.
          </p>
          <head xml:id="i-2TZW9Yr5nzVkj1oQsxzkH8" type="h3">
            Arktis
          </head>
          <p xml:id="i-SziQMMx3MuhGVouZsgxMKr">
            Klimatförändringarna får snabba och dramatiska effekter vid polerna.
            Sommaren 2012 blev den sommar då isen runt Arktis smälte som mest
            sedan mätningarna inleddes. Men avsmältningen av de arktiska havsisarna
            medför också att områden som tidigare skyddats av istäcket, nu
            av många anses bli tillgängliga för utvinning av naturresurser
            som fisk, gas, olja och mineraler. De oljefyndigheter som finns
            i Arktis beräknas räcka till att täcka världskonsumtionen i 3–4
            år. 7 Men de är svåra att nå och risken för utsläpp och olyckor
            är stor. Klimatförändringarna skapar nya utmaningar som vi måste
            förhålla oss till och påverka. Om länder och företag väljer att
            investera i förnybar energi och klimatsmarta innovationer i stället
            för i svåråtkomlig oljeborrning får vi en rimlig chans både att
            skydda Arktis mot katastrofala oljeutsläpp och att bromsa de klimatförändringar
            som så tydligt hotar regionen. Vi menar att framväxande aktiviteter
            måste styras av starka regelverk med krav på bästa tillgängliga
            teknik och försiktighetsprincip utifrån hårda miljökrav.
          </p>
          <p xml:id="i-145U8FQ5SSVutXWAC9SLXz">
            När isen försvinner öppnas också nya transportleder via nordost-
            och nordvästpassagerna. Om sjöfart via Nordpolen blir möjlig året
            runt kan flödena bli jämförbara med dem vi finner i Nordatlanten.
            Denna trafik ökar naturligtvis dramatiskt risken för olyckor och
            därmed risken för oljeutsläpp.
          </p>
          <p xml:id="i-E7TUEaTZ3ZW7TfnUn89eNk">
            Vi anser att ansträngningar bör göras för att långsiktigt skydda
            den känsliga arktiska miljön och stödja den lokala befolkningens
            ekonomi, hälsa och kultur.
          </p>
          <p xml:id="i-CHzxxpvbKxJMBoEEyA93Qf">
            Samma anda av samarbete och hänsyn bör eftersträvas som föregicks
            när Antarktis skyddades, trots att de två polerna skiljer sig
            åt väsentligt i flera avseenden. Målet är att få till stånd bindande
            juridiska regelverk till skydd för den känsliga arktiska miljön.
          </p>
          <p xml:id="i-DbvQuySnPZLTgGjYxYDeHy">
            De delar av Arktis som historiskt har varit skyddade, på grund
            av ett permanent havsistäcke, måste skyddas med ett starkt bindande
            regelverk och fredas från olje- och naturgasexploateringar samt
            fiske med destruktiva redskap och på hotade bestånd.
          </p>
          <p xml:id="i-2pG7bSq3arWHgfVc12ydEB">
            För resterande Arktis måste samarbetet stärkas mellan länderna.
            Samarbetet bör utgå från överenskommelsen i FN:s konvention för
            biologisk mångfald om att människans tryck på särskilt känsliga
            ekosystem ska minimeras. Vi anser att Sverige, med utgångspunkt
            från både konventionen om biologisk mångfald och klimatkonventionen,
            kan ifrågasätta framtida olje- och naturgasexploateringar i området.
            Det gäller även fiske med destruktiva redskap och på hotade bestånd.
            Med respekt för varje lands rätt att själv besluta om sina naturtillgångar
            och med respekt för FN:s havsrättskonvention ska Sverige verka
            för ett långsiktigt skydd för de känsliga miljöerna i Arktis i
            internationella sammanhang.
          </p>
          <head xml:id="i-PTNqAGnmNesfeWtAF4wh2m" type="h2">
            EU:s klimatpolitik
          </head>
          <p xml:id="i-TvPdNPwHJkbnB6ywff1G9B">
            Vi anser att EU-kommission hittills varit en viktig pådrivare
            och aktör i den internationella klimatpolitiken. Men vi är oroade
            över att den svenska regeringen inte gett tillräckligt tidigt
            och tydligt stöd till den progressiva politik som kommissionen
            och vissa andra medlemsländer drivit. Den svenska borgerliga regeringen
            har i flera frågor valt att vara passiv och det har gynnat de
            krafter och de länder som arbetat emot kommissionens linje.
          </p>
          <p xml:id="i-NfXU58qfLegPR8k1Vbi2yF">
            Ett exempel är frågan om EU borde ta på sig utsläppsminskningar
            med 30 procent till 2020 oavsett vad andra länder gör. Några länder
            har drivit den linjen. De har menat att ett sådant ställningstagande
            skulle kunna vara pådrivande i de internationella klimatförhandlingarna.
            Men Sverige har varit passivt. Och orsaken till passiviteten är
            tydlig. Den svenska miljöministern Lena Ek har under pseudonymen
            centerpartisten Lena Ek kritiserat regeringen (och därmed också
            miljöminister Lena Ek) i en debattartikel för att Sverige inte
            tydligare tagit ställning för ett 30-procentsmål. Men moderaterna
            har i sitt program för EU-valet 2014 slagit fast att EU ska minska
            utsläppen bara med 20 procent och Fredrik Reinfeldt sade i riksdagens
            frågestund den 23 maj 2013 att Sverige inte kommer att kräva en
            uppväxling till minus 30 procent. 8
          </p>
          <p xml:id="i-HbWhPSRpkjtkcewuhXjChi">
            I frågan om utvecklingen av EU:s handelssystem för utsläppsrätter,
            ETS, och förslaget från kommissionen om backloading, det vill
            säga att utsläppsrätter tillfälligt lyfts bort från handelssystemet
            för att minska överskottet, har regeringen också agerat oklart.
            Förslaget presenterades tidigt 2012 men så sent som 27 november
            2012 sade miljöminister Lena Ek i ett interpellationssvar i riksdagen
            9 att regeringen fortfarande analyserade kommissionens förslag.
          </p>
          <p xml:id="i-HDS4itdDr2D8WgfYnkSRWG">
            Kommissionen fick ett svagt stöd och Sveriges tveksamhet förvånade
            omvärlden. En starkare uppbackning från den svenska regeringen
            i ett tidigare skede hade varit önskvärd och hade stärkt kommissionen
            i den fortsatta processen.
          </p>
          <p xml:id="i-Y1ZFqWDGxPfutPqg9Fqr6a">
            När sedan regeringen slutligen beslutat att stödja kommissionens
            förslag så röstade bl.a. representanter för regeringspartierna
            ner förslaget i Europaparlamentet.
          </p>
          <p xml:id="i-Xyc929Z1nV7EXNHwSVqZGA">
            EU-kommissionen diskuterar i en rapport som presenterades 14
            november 2012 olika lösningar. Bland annat ett förslag om ett
            golv för priset på utsläppsrätterna, något som Storbritannien
            fört fram.
          </p>
          <p xml:id="i-X6DDGC7NXC3xG2FxR5yn73">
            EU:s utsläppshandel står nu inför en svår situation. Det finns
            idag inte en långsiktig drivkraft för investeringar i koldioxidsnål
            teknik.
          </p>
          <p xml:id="i-BUHWUvG6hVFntvLhZtbh9v">
            Svensk industri kan sägas ha en konkurrensfördel eftersom våra
            svenska miljökrav och miljöskatter har drivit fram ny teknik.
            Förslaget att plocka bort utsläppsrätter från marknaden hade kunnat
            stärka deras konkurrenskraft och varit bra för jobben i Sverige
            eftersom mängden utsläppsrätter sätts efter den 10 procent av
            verksamheterna med minst CO 2 -utsläpp. Men överskottet av utsläppsrätter
            gör att den svenska industrin inte kan utnyttja sin konkurrensfördel.
            Denna analys borde ge regeringen anledning att driva frågan.
          </p>
          <p xml:id="i-QMsoN1NPVwpjtCb21Y1JHo">
            Vi skulle välkomna att regeringen intog en mer aktiv roll i diskussionen
            om att stärka handelssystemets prissignaler. Vi menar att regeringen
            bör agera tillsammans med andra likasinnade länder för att vara
            pådrivande så att ETS-systemet utvecklas och att förslag på långsiktiga
            strukturella åtgärder för att lösa problemen tas fram. Detta bör
            riksdagen tillkännage för regeringen.
          </p>
          <p xml:id="i-DLsDtHDE2ZtYo3LKvrbsdd">
            Kommissionen presenterade på våren 2013 en grönbok för den fortsatta
            klimatpolitiken fram till 2030 10 . Också här diskuteras ETS-systemets
            framtid. Vi menar att kommissionens analys visar att systemet
            behöver göras om så att det tar hänsyn till konjunktursvängningar
            bättre. Ett alternativ är att införa EU-gemensamma CO 2 -skatter
            vilket egentligen ett mer effektivt system. Men sådana måste beslutas
            av varje medlemsland för att bli juridiskt bindande.
          </p>
          <p xml:id="i-5QgX5BghjuJbyyeRfeUMDM">
            Grönbokens huvudsyfte är att diskutera klimatmål för 2030. Vi
            menar att ett mål till 2030 för utsläpp av växthusgaser är nödvändigt
            för att ge sådana långsiktiga signaler som behövs för investeringar.
            Ett mål även för 2040 redan nu skulle ge en färdig trappa till
            2050 målet, vilket skulle gynna jobb och konkurrenskraft. Kommissionens
            förslag till mål grundar sig på en rak linjär utvecklig från 2020
            med ett mål på minus 20 procent mot det lägre målet på minus 80
            procent till 2050. Men EU har satt sitt 2050 mål som ett spann
            minus 80-95 procent. Eftersom vi socialdemokrater förordar att
            EU siktar mot den övre delen av spannet så innebär det att kommissionens
            mål inte räcker utan måste höjas. Detta bör regeringen driva i
            EU.
          </p>
          <p xml:id="i-BddJuW3PMANeyDGUp6bztB">
            I grönboken uttrycks en tveksamheter kring ett nytt förnybarhetsmål
            till 2030. Bakgrunden är givetvis oron för kärnkraftens framtid
            i flera medlemsländer.
          </p>
          <p xml:id="i-MmF5Pmrhtqgtz5v98YkeJL">
            Vi socialdemokrater menar att Europa och Sverige behöver fortsatta
            kraftfulla satsning på förnybar energi. Ett mål för förnybar energi
            är nödvändigt för att stärka jobben och minska importen av teknik
            och energi. Vi menar att regeringen ska driva att EU också till
            2030 beslutar om ett ambitiöst mål för andelen energi som ska
            komma från förnybara källor.
          </p>
          <p xml:id="i-5jjRq5edQsm2mStgbZHLxT">
            Kommissionen resonerar också kring begreppet energieffektivisering.
            Hittills har kommissionens förordat det enkla sättet att räkna.
            Alltså hur mycket energi man har använt ena året jämfört med nästa
            år. Men några länder, bl.a. den svenska regeringen, har drivit
            på för ett annat sätt att räkna, nämligen på energiintensitet
            som är energiminskning jämfört med BNP. Det betyder att en minskning
            går att nå bara genom en BNP-ökning.
          </p>
          <p xml:id="i-K9HoSzWJyB6iUZLnKwgQYD">
            Vi anser att detta är en metod att förleda medborgarna att tro
            att politiken lett till resultat. Vi menar att för att lösa klimatfrågan
            och samtidigt kunna utveckla jobb och konkurrenskraft så måste
            också den totala energianvändningen minska.
          </p>
          <p xml:id="i-HfkJzxfr3Vo3EkUehNENn4">
            Vi socialdemokrater har ju också krävt sektorsmål i Sverige,
            alltså utsläppsmål för transporter, energi, industri etc. Vi tror
            att det blir lättare att besluta om styrmedel då. Detta borde
            även gälla på EU-nivå. Kommissionens öppnar för detta i grönboken
            och regeringen bör stödja detta, menar vi.
          </p>
          <p xml:id="i-SifG3NCDDfAJmYEypdaXcm">
            Fortfarande finns det oklarheter kring den färdplan mot 2050
            för klimatpolitiken som kommissionen lagt fram. Detta har blockerats
            av några medlemsländer. Här måste Sveriges och EU:s insatser för
            att övertyga de tveksamma länderna öka. Regeringen bör stödja
            det fortsatta arbetet för detta.
          </p>
          <head xml:id="i-VPomHwACejSzhJRV4iU2Tn" type="h2">
            Klimaträttvisa
          </head>
          <p xml:id="i-Gwv8D1W4fjw86CWapxVYJu">
            Det är vi i de rika industrialiserade länderna som historiskt
            stått för de största utsläppen av växthusgaser och det är de fattigaste
            länderna som drabbas hårdast av klimatförändringarna. Därför menar
            vi att grundprincipen är att den industrialiserade världen har
            ett historiskt ansvar för klimatförändringarna. Vi socialdemokrater
            ska verka för att göra klimatpolitiken rättvist utformad, såväl
            globalt som nationellt.
          </p>
          <p xml:id="i-7YJSCraV4667YtNYPcxvoG">
            Världens länder har i klimatförhandlingarna slagit fast att nya
            pengar måste fram för att utvecklingsländerna ska kunna möta klimatomställningen.
            Vi anser att Sverige ska vara pådrivande för att skapa nya internationella
            finansieringskällor för klimatomställningsåtgärder i utvecklingsländer.
            Det stöd som Sverige ger inom ramen för internationella överenskommelser
            ska ligga utöver vad som krävs för att nå FN:s mål om ordinarie
            bistånd. Sverige är ett av världens absolut mest ambitiösa länder
            inom bistånd och utvecklingssamarbete. Sverige är ett av endast
            fem länder som når upp till 1 procent av BNI i bistånd. Vi menar
            att det är mycket angeläget att Sverige verkar för att fler länder
            lever upp till – åtminstone – de 0,7 procent som FN menar bör
            vara målsättningen.
          </p>
          <p xml:id="i-QAW26ch6ZtxmXpUrJzWf7d">
            Socialdemokraterna vill, utöver de satsningar som regeringen
            gör, satsa ytterligare på miljö- och klimatbistånd i de länder
            som hårdast drabbas av klimatförändringarnas effekter. Detta för
            att bistå människor i kampen för att hantera klimatförändringarna,
            samtidigt som dessa satsningar kan bidra till arbete och ekonomisk
            utveckling. Dessa satsningar, gröna jobb, riktas till klimatomställningsarbete,
            exempelvis inom småskaligt lantbruk, miljöteknik och kapacitetsförstärkning
            och omfattar 300 miljoner.
          </p>
          <p xml:id="i-YDqDtXism32xNudy8SUJJM">
            I de internationella klimatförhandlingarna har beslut fattats
            om att upprätta en grön klimatfond (Green Climate Fund) som ska
            finansiera klimatåtgärder i utvecklingsländerna. Enligt överenskommelsen
            ska industriländerna sätta in 100 miljarder US dollar per år senast
            från 2020. Vi menar att pengarna till exempel kan komma från ländernas
            utsläppshandel (t.ex. EU:s utsläppshandel), från en internationell
            skatt på utsläpp från flyg och sjöfart och från en höjd avgift
            för CDM-transaktioner.
          </p>
          <p xml:id="i-KNhRFUnAgPe4eptbec759V">
            Hur mycket EU ska bidra och hur mycket Sverige ska betala av
            EU:s bidrag till den gröna klimatfonden är inte klart. Vi anser
            att Sverige ska vara drivande för att EU ska stå för en generös
            andel av fonden. Intäkterna från EU:s utsläppshandel bör bidra
            till finansieringen. Om Sverige ska kunna vara drivande kräver
            trovärdigheten att Sverige redan nu börjar betala in pengar till
            fonden. Därför har vi i vår utgiftsområdesmotion (UO20) alltså
            från miljöbudgeten och inte från biståndsbudgeten fördelat 115
            miljoner till ett första svenskt stöd till den gröna klimatfonden.
          </p>
          <p xml:id="i-N5AkGZY4Y8X6NFkVpcmWp9">
            Utvecklingssamarbetet bör arbeta för att utnyttja kunskap om
            miljöteknik samt arbeta med kapacitetsutveckling på området. Därtill
            ska svenskt utvecklingssamarbete vara klimatsäkrat.
          </p>
          <head xml:id="i-Sx6aKA1Ar9gTzK7A5VinUd" type="h2">
            Sveriges klimatmål till 2020
          </head>
          <p xml:id="i-DTfzxfBxY7WKPUsjcQsTAV">
            Riksdagen beslutade 2009 om ett mål att minska utsläppen med
            40 procent till 2020 jämfört med 1990. Men det gäller endast de
            utsläpp som inte ingår i EU:s utsläppshandel. En tredjedel ska
            göras genom att regeringen betalar för utsläppsminskningar i andra
            länder med hjälp FN-krediter (CDM). Målet innebär alltså att utsläppen
            i Sverige ska minska med 27 procent.
          </p>
          <p xml:id="i-GLPuJvzjTFZTCegSUEx7VJ">
            Regeringen uppger att målet innebär en minskning med 20 miljoner
            ton koldioxidekvivalenter jämfört med 1990. Men någon rapportering
            till riksdagen om vilken måluppfyllelse vi har av klimatmålet
            förekommer inte. Det är således svårt att bedöma måluppfyllelsen
            av riksdagens klimatmål. Därför bör riksdagen kräva regelbunden
            återrapportering av måluppfyllelsen.
          </p>
          <p xml:id="i-VKnJwgkfCx5dbrraRVkFYX">
            Enligt Naturvårdsverket 11 så kommer klimatmålet till 2020 inte
            att uppnås med nuvarande styrmedel. Det kommer att återstå ca
            1 miljon ton CO 2 -Ekv. Detta förutsatt att en tredjedel av utsläppsminskningen
            görs genom köp av flexibla mekanismer från FN, CDM och JI.
          </p>
          <p xml:id="i-TXBo3rAyoqazkTHHx8iVmu">
            Förutom att regeringen missar det inhemska klimatmålet med en
            miljon ton CO 2 -Ekv så har också den siffertrixande regeringen
            problem med, inte bara att räkna in utan också med finansiering
            av, den tredjedel av utsläppsminskningarna som ska göras genom
            inköp av utsläppsminskningar i andra länder. För att beslutet
            i klimatpropositionen 12 ska uppnås räcker det ju inte med att
            en tredjedel av utsläppsminskningen målåret 2020 görs med CDM
            och JI. Som Riksrevisionen 13 också påpekat är det ju en tredjedel
            av utsläppen under hela perioden 1990–2020 som måste avses.
          </p>
          <p xml:id="i-AHsnXPZehe8r476FoFzpZr">
            De samlade utsläppsminskningarna mellan 1990 och 2020 som målet
            i klimatbeslutet innebär är 300 miljoner ton CO 2 . Det innebär
            alltså att 100 miljoner ton ska göras genom inköp utomlands. 14
          </p>
          <p xml:id="i-JLQghCuRf9YEEgHEfko1cE">
            Men regeringen har istället slagit fast 15 att krediter som motsvarar
            40 miljoner ton ska köpas in till 2020. Regeringen har valt 2013
            som startår för den beräkningen, inte 1990.
          </p>
          <p xml:id="i-3LMRMkSeuKuvAfXKUoWb5E">
            Riksrevisionen är också kritisk till att regeringen inte redovisat
            hur den ska klara målet:
          </p>
          <p xml:id="i-TBGTASNREnCQYcUNfjw6A8">
            Regeringen bör besluta om startåret för etappmålet till 2020,
            i vilken takt utsläppen ska minska och hur många utsläppskrediter
            som högst ska tillgodoräknas under perioden för att nå målet till
            2020. Det har betydelse för riksdagens beslut om storleken på
            anslag som får användas för köp av utsläppskrediter. Eftersom
            det tar lång tid att erhålla utsläppskrediter från det att avtal
            tecknats, bör regeringen ta fram en översiktlig plan för hur många
            utsläppskrediter som kan behövas för att uppnå etappmålet till
            2020. En sådan plan kan justeras och uppdateras löpande under
            perioden fram till 2020. Planen kan ligga till grund för styrning
            av verksamheten och tilldelning av anslag.
          </p>
          <p xml:id="i-CuYBhiojEVwxt1UN8yohGN">
            Vi anser inte att de svar som regeringen gett är tillräckliga
            svar på kritiken. Regeringen har fortfarande i budgetpropositionen
            inte tydliggjort en plan för inköp av krediter fram till 2020.
            Vilka år dessa mycket omfattande inköp ska göras är inte fastlagt.
            De anslag som finns angivna de närmsta åren är långt ifrån tillräckliga
            utan regeringen behöver göra stora ökningar av anslaget i budgetarna
            fram till 2020. Enligt budgetpropositionen för 2012/13 återstår
            20 miljoner ton CO 2 att köpa eller kompensera. Om kostnaden är
            som regeringen hittills bedömt bedöms vara 85 kr per ton CO 2
            i genomsnitt så är det alltså en kostnad på 1,7 miljarder som
            ska fördelas på budgetåren fram till 2020.
          </p>
          <p xml:id="i-2uFqLYtr5XdwhNV4WeZ6mJ">
            Riksdagen bör därför tillkännage för regeringen att den ska följa
            Riksrevisionens krav och ange en inköpsplan för krediter fram
            till 2020. Självklart kan den kommande regeringen justera planen
            vid kontrollstationen 2015 men det är inget argument för att inte
            redovisa planen nu.
          </p>
          <p xml:id="i-4QDMYLHyjPfuh3xjQek55D">
            Regeringen instämmer visserligen i vår kritik från motionen 2011/12:MJ1
            om att regeringen köper CDM med industrigasprojekt, vilka inte
            längre är godkända av kommissionen att ingå som krediter i EU:s
            utsläppshandel. I budgetpropositionen 2012/13:1 slår regeringen
            fast att den inte ska köpa krediter där industrigasprojekt ingår.
            Men vi konstaterar att dessa finns med i tidigare inköpta fonder
            och inräknas som klarade utsläppsminskningar i det svenska klimatmålet.
            Vi menar att detta är felaktigt. Stockholm Environment Institute,
            EU-kommissionen med flera har konstaterat att dessa projekt inte
            varit additionella, dvs. de har inte gett reella utsläppsminskningar.
            Regeringen har alltså investerat skattepengar i dessa projekt
            med avsikt att minska utsläppen och avstått från att t.ex. investera
            i klimatinsatser i de svenska kommunerna som bevisligen haft effekt.
          </p>
          <p xml:id="i-Tyogdv482k7XqXMdEL8Hjj">
            Vi socialdemokrater anser att utsläppsminskningarna i dessa projekt
            som görs i andra länder inte ska räknas in i det svenska klimatmålet.
            Att försöka klara våra utsläppsmål genom att köpa utsläppsminskningar
            i andra länder menar vi socialdemokrater är kortsiktigt. Det gör
            vårt näringsliv mindre konkurrenskraftigt på lång sikt och hämmar
            omställningstrycket.
          </p>
          <p xml:id="i-BWuLVSnZ47TLkcmTW8qE64">
            Det gamla Kyotoprotokollet gick ut vid årsskiftet 2012/13. En
            ny period har beslutats men bara ett fåtal industriländer deltar.
            Det var Kyotoprotokollet som var grunden för CDM-systemet. Vi
            menar att detta system har fyllt sin funktion, tillgången på krediter
            kommer avsevärt att minska. I grönboken för en ram för klimatpolitiken
            till 2030 skriver kommissionen:
          </p>
          <p xml:id="i-MBkNt6Tkevd1JSBeXks7Sn">
            Det behöver göras en bedömning av tillgången på internationella
            krediter efter 2020. Användningen av internationella krediter
            kan begränsa kostnaderna men också skapa osäkerhet om vad som
            krävs internt, och de har bidragit till överskottet av utsläppsrätter
            i EU:S handelssystem. Dessutom har EU:s näringsliv och regeringar
            via CDM subventionerat konkurrerande sektorer, särskilt i tillväxtekonomier
            som Kina, Indien och Brasilien.
          </p>
          <p xml:id="i-MWrHnHNsXMgsMSo9tZZ2P">
            Vi menar att den nya gröna fonden är en bättre metod att använda
            för att stödja klimatinsatser i utvecklingsländer. Därför anser
            vi att de medel som finns avsatta för CDM och andra klimatinsatser
            internationellt ska användas för stöd i den gröna klimatfonden.
            Vi socialdemokrater anser ju inte att de internationella krediterna
            ska räknas in i det svenska klimatmålet. Det ger oss en större
            politisk flexibilitet att göra investeringarna där de gör bäst
            nytta. Vår trovärdighet kräver att vi tar ansvar på hemmaplan.
            Detta ska riksdagen tillkännage för regeringen.
          </p>
          <head xml:id="i-D7umiV47tVs8X2DQuKK5jz" type="h3">
            Skatter
          </head>
          <p xml:id="i-RB12Q76E4h3g1C4Uu14UkN">
            Internationellt har FN, EU och OECD uttalat stöd för att avveckla
            miljöskadliga subventioner. I en sammanställning från SCB uppgick
            de miljöskadliga subventionerna i Sverige till 9 miljarder 2007.
            16 En väsentlig del handlar om undantag från skatten på koldioxid.
            Undantagen är skillnad i beskattning på utsläppen av fossilt koldioxid
            och i flera fall ett undantag för vissa verksamheter från att
            betala skatt på utsläpp av fossilt koldioxid.
          </p>
          <p xml:id="i-BJAEyH6QtYeL5L2SgK3XB8">
            Naturvårdsverket redovisade en sammanställning av potentiellt
            miljöskadliga subventioner 2012. 17
          </p>
          <p xml:id="i-JwQ9kJ271uK4tMRLHYh519">
            Att subventionera fossila bränslen och samtidigt införa dyra
            åtgärder för att minska utsläppen av fossila bränslen innebär
            dålig politisk samstämmighet och ineffektivt för samhället och
            skattebetalarna. Skattebetalarna betalar en dubbelkostnad för
            att flytta utsläpp från en sektor till en annan men når inte närmare
            klimatmålen.
          </p>
          <p xml:id="i-Qo7L9MthRz9kwgaEVm43cU">
            I regeringens proposition 2009/10:41 18 där de skatteändringar
            som hade föreslagits i klimatpropositionen 19 lades fram för riksdagen
            konstaterar regeringen att de undantag som finns bör slopas på
            lång sikt. Vi delar regeringens bedömning och ser fram emot när
            regeringen återkommer till riksdagen med förslag på detta område.
            Riksdagsbeslutet innebar minskning av undantagen och subventionerna
            för koldioxidskatt i tre steg. Det största steget sker 2015. T.ex.
            den industri som inte är energiintensiv och som ligger utanför
            EU:s handel med utsläppsrätter får betala högre koldioxidskatt
            från den 1 januari 2015 (60 procent från idag 30 procent av koldioxidskatten).
          </p>
          <head xml:id="i-LZxpkMvJZRof3ypgRitUqA" type="h4">
            Naturgas
          </head>
          <p xml:id="i-XhgM55pNbTH8spbdWE6HyZ">
            Naturgas och gasol som används som drivmedel är befriade från
            energiskatt. Från 2013 betalas för naturgasen och gasolen 80 procent
            av koldioxidskatten och från 2015 full koldioxidskatt. Naturgas
            och gasol är liksom andra fossila bränslen klimatpåverkande. I
            propositionen 2009/10:41 skriver regeringen att en energiskatt
            på fossil naturgas för drivmedelsanvändning kan ge ett incitament
            till en önskvärd övergång till en högre andel biogas i naturgasnätet.
            Regeringen skriver också att den avser att överväga att ta bort
            undantaget för energiskatt på naturgas som används som drivmedel
            i annat sammanhang tillsammans med utvecklingen av marknaden för
            biogas. Självklart ska energiskatten i så fall vara samma som
            för annan naturgasanvändning, inte annan drivmedelsanvändning.
          </p>
          <p xml:id="i-9eDJDK4FQDZMNThwuL8k3C">
            Vi delar regeringens bedömning och menar att det nu är dags att
            komma till en slutsats i denna fråga för att stimulera biogasproduktionen
            och därmed öka möjligheten att nå klimatmålen till 2020.
          </p>
          <head xml:id="i-A1e3mkRv2L6gyWh3oC14Ac" type="h4">
            Torv
          </head>
          <p xml:id="i-YSUuB1oty8iM5DdNBApqy9">
            Sedan 2006 har Sverige klassificerat torv som långsamt förnybar
            energikälla. Det tar ca 20 000 år för torv att bildas. Det är
            alltså så lång tid det tar att återbinda koldioxiden. Torven har
            dessutom fossila utsläpp vid förbränning. Med andra ord är det
            alltså långt ifrån förnybart, vilket också är den tolkning som
            EU och FN har gjort.
          </p>
          <head xml:id="i-23qfchdJXnTv2UeSUrWAn4" type="h4">
            Fluorerade växthusgaser
          </head>
          <p xml:id="i-UuJR62rEt4vdTfpmN3NtEE">
            En skatt på fluorerade växthusgaser (HFC) bör införas i enlighet
            med regeringens utredning SOU 2009:62. 20 Skatten skulle beräknas
            utifrån den skatt som finns på koldioxid och den växhusgaspåverkan
            som HFC-gasen har. Utredaren föreslår också en destruktionspremie
            för den som lämnar in och låter förstöra gasen. De fluorerade
            växthusgaserna har betydligt större klimatpåverkan än koldioxid.
            Därför ger relativt små minskningar stor effekt på svensk klimatpåverkan.
            En skatt på fluorerade växthusgaser finns idag i Norge och Danmark
            och en svensk skatt skulle således minska brottslighet för att
            undvika skatt i dessa länder.
          </p>
          <head xml:id="i-LvqjcRZwVdBpDmDisMcYxy" type="h3">
            Investeringar
          </head>
          <p xml:id="i-85QAN93Jpq21DKc8YKgsCA">
            Investeringar är avgörande för att Sverige ska lyckas driva en
            klimatpolitik som ger jobb och tryggar välfärden. Ökade investeringar
            kan stimuleras genom att regering och riksdag förändrar regelverk
            och styrmedel, vilket gör investeringarna lönsamma men också genom
            att staten eller EU är med och delfinansierar projekt.
          </p>
          <p xml:id="i-54RwBQ6K2uAD5QNxqQTaPj">
            Den insats som Sveriges kommuner gjorde under slutet av 1990-talet
            och början av 2000-talet för Sveriges klimatarbete kan inte underskattas.
            När Naturvårdsverket sammanfattade de lokala stödprogram som då
            fanns (Klimp och LIP) fann verket att investeringarna minskat
            utsläppen av växthusgaser med 2 miljoner ton om året och energianvändningen
            minskade med 1 TWh. Investeringar på 8 miljarder kom till stånd
            med hjälp av bidrag på 1,8 miljarder. 21
          </p>
          <p xml:id="i-VWXkvbLPz7yKyNTYEv1mDZ">
            Lokala miljöinvesteringsprogram är effektivt och framtidsinriktat.
            De stödjer det lokala klimatarbetet och driver det stora klimatengagemang
            som hittills varit Sveriges framgång. Vi har därför i vår utgiftsområdesmotion
            UO20 föreslagit en miljömålsmiljard med ett lokalt miljömålsinvesteringsprogram,
            som kan sökas även för klimatåtgärder.
          </p>
          <p xml:id="i-VFskq2zRbs55bUyGADNeTk">
            Vi har också föreslagit ett strategiskt samverkansprogram för
            innovationer i vår budgetmotion där vi avsätter sammanlagt 2 miljarder
            kronor under 2014 till 2018. För 2014 budgeteras 500 miljoner
            kronor för att starta av ett samverkansprogram för klimatinnovation
            och ett samverkansprogram för Life Science.
          </p>
          <p xml:id="i-9kbRkHFytedLiLuw2k3p5W">
            För ett litet exportberoende land som Sverige är det nödvändigt
            att det finns ett fungerande och väl utvecklat samarbete mellan
            politik, näringsliv och akademi.
          </p>
          <p xml:id="i-Ky7Aqq7rVBKYgmyi1Zax6N">
            Samverkansmodeller mellan det privata och offentliga har historiskt
            varit viktiga för den svenska samhällsutvecklingen. Därför vill
            vi i dialog med näringslivet, akademin och de organisationer utveckla
            en samverkansmodell som tar sin utgångspunkt i centrala framtidsutmaningar
            för vårt samhälle – både inhemska och globala.
          </p>
          <p xml:id="i-T49vDddLrcJDbEtecLUSiL">
            Värd för dessa samverkansprogram är Vinnova, som också får del
            av de resurser som knyts till programmen. Programmen ska samfinansieras
            mellan näringsliv och samhälle. Beroende på programmets omfattning
            och inriktning så kan de komma att löpa under ett flertal år.
          </p>
          <p xml:id="i-Bnt7PvukoAC2CEgz4WTqq8">
            Identifieringen av vilka områden som borde bli föremål för strategisk
            samverkan kommer att diskuteras inom ramen för innovationsrådet.
            Vi har dock redan nu adresserat klimatutmaningen och klimatinnovationer
            som en av två viktiga utmaningar som kommer att mötas med samverkansprogram.
          </p>
          <head xml:id="i-LpDzd8pJgAUPN98UHDEcB6" type="h3">
            Energi
          </head>
          <p xml:id="i-ETZP4djoY3A2Sk7jQ55VeE">
            Miljö- och klimateffekterna av vår energiförsörjning ska vara
            så små som möjligt. Vi ser positivt på förutsättningarna att i
            framtiden bygga vår energiförsörjning på förnybara källor. Sverige
            har unika förutsättningar att klara detta genom vår goda tillgång
            till vatten, vind, skog och jord. Genom en kraftig utbyggnad av
            framför allt biokraftvärme och vindkraft vill vi höja målet till
            minst 30 TWh ny förnybar el till 2020 och minst 55TWh till 2030.
            Framtida investeringar i nätkapacitet är en förutsättning för
            att klara detta mål.
          </p>
          <p xml:id="i-MsPXzLL9qiMiqj5cXBZwRP">
            Det finns ett stort intresse bland svenskar att producera egen
            energi via elnät. Införandet av nettodebitering skulle underlätta
            dessa möjligheter och bidra till ökad förnybar energi. Med nettodebitering
            avses ett system där den mängd förnybar el som privatpersoner
            eller företag producerar och överför till elnätet kvittas mot
            den mängd el som de tar emot från elnätet. Utgångspunkten för
            införandet av nettodebitering bör vara att småskaliga elproducenter
            har laglig rätt att kräva nettodebitering av det lokala elnätsföretaget.
            Nettodebitering bör också möjliggöras för de personer som har
            andelsägande i förnybar elproduktion.
          </p>
          <p xml:id="i-P7cao2NJrN9chXsKKBgAhr">
            Elcertifikatsystemet ska användas för att bygga ut den förnybara
            elproduktionen. Systemet innebär att elleverantörerna måste producera
            eller köpa en viss andel el från förnybara energikällor i förhållande
            till sin elanvändning eller försäljning. Denna så kallade kvotplikt
            gör att den förnybara elen får ett särskilt ekonomiskt stöd. Den
            kvotpliktiga elanvändningen har varit lägre än Energimyndighetens
            prognoser, vilket inneburit att röster höjts för en justering
            av kvotplikten. En höjd kvotplikt är nödvändigt för att klara
            ambitionerna för den förnybara energin. Vi vill därför se över
            behovet av en justering av kvotplikten i samband med en kontrollstation
            år 2015.
          </p>
          <head xml:id="i-2NfBrrKD67gS5Setw41Vca" type="h4">
            Solenergi
          </head>
          <p xml:id="i-BQKjZXDH8ryZJrcMhUhFaS">
            Solenergi är en kraftkälla som utvecklats kraftigt under senare
            år. Den största marknaden återfinns i Tyskland men växer också
            i andra världsdelar som Asien. Det finns en stor potential för
            energiproducenter att bygga en framgångsrik svensk exportindustri.
            De svenska solförhållandena är på många håll lika goda som i norra
            Tyskland. Med fortsatta kostnadssänkningar finns en god potential
            för solceller i Sverige, inte minst på befintliga takytor. Därför
            vill vi införa ett solinvesteringsstöd för att främja kompletterande
            stödformer till solvärme och solel.
          </p>
          <p xml:id="i-LFbca1duqapMxLowALDkNY">
            Tidigare har stödet gällt för installation och inköp av alla
            typer av nätanslutna solcellssystem. Den sökande har fått 45 procent
            av investeringskostnaden per installerad kW. Totalt har en sökande
            inte kunnat få mer än 1,5 miljoner kronor per solcellssystem.
            De medel som regeringen avsatte för 2012 tog snabbt slut och Energimyndigheten
            bedömer att bara en tredjedel av de sökande får stödet. Sverige
            ligger efter övriga EU-länder och när nu priset på solceller kraftigt
            sjunker finns det anledning att stimulera en ökad installation.
          </p>
          <p xml:id="i-PAfNRnee8Ygv8mQQED7fLB">
            Vi har i våra utgiftsområdesmotioner föreslagit att stödet ökar
            med 50 miljoner och att en ny fördelningsmodell för stödet tas
            fram så att det når fler mottagare. Energimyndigheten bör också
            få i uppdrag att se över nuvarande insatser och regelverk i syfte
            att föreslå åtgärder som skapar goda förutsättningar för en svensk
            solenergimarknad och planeringsmål för solel.
          </p>
          <head xml:id="i-HrbzubTqcraDSx3REqYf3L" type="h4">
            Vindkraft
          </head>
          <p xml:id="i-XZMKRgtur4Zp8fMK6gchkD">
            För att vi ska nå de mål som vi satt upp för energipolitiken
            är vindkraften det mest lovande energislaget men ytterligare åtgärder
            krävs. Vi föreslår därför ett högre mål för elcertifikatssystemet
            än regeringen för att ta tillvara det stora intresse som finns
            för den förnybara energin. Ett särskilt stöd, som kompletterar
            elcertifikaten, behövs till den havsbaserade vindkraften, som
            än så länge har högre kostnader än den landbaserade. En utebliven
            framtida höjning av kvotplikten i samband med kontrollstationen
            2015 riskerar också en inbromsning för en fortsatt utbyggnad av
            vindkraft. Regeringen bör återkomma med förslag till ett långsiktigt
            kompletterande stöd till havsbaserad vindkraft.
          </p>
          <p xml:id="i-DNPbimKNFsLk29Cj7p2QQs">
            Andra hinder för vindkraftsteknik är kostnader för anslutningar.
            I andra länder finansieras dessa av nätägarna, medan kostnaden
            i Sverige helt bärs av projektören. Svenska Kraftnät har i en
            rapport till regeringen 22 påtalat problemet och föreslagit ett
            system med förtida delning av kostnaderna. Staten kan stå för
            ett lån och tar därmed den ekonomiska risken till nätföretagen.
            Elproducenter som ansluter sig får betala sin del. Men om ingen
            eller för få ansluter sig efterskänker staten lånet eller delar
            av lånet. Ett sådant system uppmanas medlemsländerna i EU indirekt
            att införa eftersom EU-direktivet för förnybara energikällor kräver
            att medlemsländerna rapporterar vilka system för kostnadsdelning
            som länderna har. Svenska kraftnät menar att förslaget inte innebär
            en subvention av nätanslutningen utan varje enskilt projekt som
            ingår i området för nätförstärkningen måste kunna bära sina egna
            kostnader. Förslaget styr därför mot utbyggnad av den mest kostnadseffektiva
            vindkraften först, varför förslaget bidrar till att en stor del
            av vindkraftsutbyggnaden i Sverige sker till så låg kostnad som
            möjligt.
          </p>
          <p xml:id="i-H98MaJdkkvnZ6wP3Kycxd8">
            Vi menar att Svenska kraftnäts förslag kan lösa det problem som
            idag riskerar att bromsa utbyggnaden av vindkraft. Den enorma
            potential som vindkraft har t.ex. till havs har gör att regeringen
            skyndsamt bör bereda Svenska kraftnäts förslag och återkomma till
            riksdagen .
          </p>
          <p xml:id="i-JBkjwbE3oXgT2t3iArGaXc">
            Förnybartdirektivet ger EU:s medlemländer möjligheter att samarbeta
            om förnybar energiproduktion, exempelvis genom gemensamma projekt
            där ett land kan finansiera förnybar energiproduktion i ett annat
            land och i gengäld få tillgodoräkna sig den förnybara energiproduktionen
            från projektet i sitt nationella mål. Sverige har goda möjligheter
            att använda dessa samarbetsmekanismer men den snäva tidsramen
            utgör ett allvarligt hinder. Produktionen för dessa projekt måste
            vara igång i början av år 2020. Eftersom det tar minst fyra år
            att detaljprojektera och uppföra en vindkraftpark till havs måste
            de nödvändiga avtalen vara på plats senast 2016. Regeringen bör
            därför uppdra åt Energimyndigheten att utlysa en offentlig förfrågan
            där projektörer får anmäla sitt intresse för gemensamma projekt
            för förnybar elproduktion . Vindkraftens decentraliserade struktur
            har gynnat ett utspritt ägande i form av andelar i vindkraftskooperativ.
            Denna ägarform hotas emellertid idag av att försäljning av el
            till andelsägare är belagd med uttagsskatt. Regeringen bör se
            över hur problemet kan lösas och återkommer med ett förslag till
            riksdagen.
          </p>
          <p xml:id="i-UBmrPwq1pnVRJNeKrLPCRi">
            Frågan om lokalt inflytande vid vindkraftsetableringar innebär
            en svår avvägning. Vindkraft är kanske det mest lovande energislaget
            men ytterligare åtgärder krävs för att vi ska kunna nå de mål
            vi satt upp för utbyggnaden av den förnybara energin. En enklare
            tillståndsprocess för vindkraft är i det sammanhanget en nödvändighet.
            Vindkraftsetableringar bör inte samtidigt prövas både gentemot
            miljöbalken och plan- och bygglagen. Vi avvisar ett absolut kommunalt
            veto mot just vindkraftverk. Om ett område utpekats som riksintresse
            för vindkraft bör regeringen kunna överpröva ett kommunalt veto
            om det finns särskilda skäl. Detta förutsätter dock att riksintresseområdena
            för vindbruk noga ses över. Därtill är det viktigt att tillgodose
            det lokala inflytandet på andra sätt. Exempelvis är det viktigt
            att ett samråd sker med berörda kommuner redan på ett tidigt stadium.
          </p>
          <head xml:id="i-VbkQpWXKrZmBgtWPSXsT3w" type="h4">
            Vågkraft
          </head>
          <p xml:id="i-XVvki6LmGFFhiZEyCvMmmi">
            Vågkraft är ett energislag som håller på att utvecklas i många
            länder, och ger en förhållandevis liten påverkan på miljön jämfört
            med många andra energikällor. Vi vill se över möjligheterna att
            stödja vågkraft som en kompletterande förnybar energikälla. Detta
            ska riksdagen tillkännage för regeringen.
          </p>
          <head xml:id="i-4qiYhhmGvUaez9P232t33w" type="h4">
            Vattenkraft
          </head>
          <p xml:id="i-85vGhiE8pDGcjxZ5Uu4wiY">
            Vattenkraften är en kraftkälla med stor potential och behöver
            effektiviseras i samband med utbyggnaden av förnybara energikällor.
            Vattenkraften utgör baskraften i den svenska elproduktionen, men
            används också som reglerkraft för andra energislag då energibehovet
            hos hushåll och företag varierar under olika tidsperioder. Vattenkraftens
            roll som viktig reglerkraft kommer framgent att öka i takt med
            utbyggnaden av förnybar intermittent elproduktion. Modern teknik
            kan öppna nya möjligheter för energiutvinning utan att miljövärden
            går förlorade. I det sammanhanget kan småskalig vattenkraft vara
            ett viktigt tillskott för utbyggnaden av den förnybara energin.
          </p>
          <head xml:id="i-3aE6wuN1wi6PkvFpvfVNTs" type="h4">
            Energieffektivisering
          </head>
          <p xml:id="i-E2YeNWLw6GvCjBEb6BHj63">
            Vi förordar en politik som tryggar den svenska tillgången till
            el och upprätthåller effekten i energisystemet. Energieffektivisering
            är en grundläggande del av den framtida energipolitiken. Med energieffektivisering
            avses åtgärder där elektriciteten ska användas till de ändamål
            där den har högst verkningsgrad. Om svenska företag utvecklar
            och investerar i fossilfri och energieffektivare teknik som världen
            efterfrågar har de goda förutsättningar att stärka sin internationella
            konkurrenskraft. Utformas stödet till den svenska industrins energieffektivisering
            på rätt sätt innebär omställningen inte enbart en kostnad, utan
            också en möjlighet till framtida arbetstillfällen och vinster.
            Därför har vi också högre mål än regeringen för energieffektiviseringen.
            Vi vill att energianvändningen i Sverige blir 25 procent effektivare
            år 2020, jämfört med regeringens mål om 20 procent.
          </p>
          <p xml:id="i-FYYvioFat7m1Yr3539btWj">
            Programmet för energieffektivisering (PFE) har varit mycket framgångsrikt
            för den svenska industrins energieffektivisering. EU:s nya riktlinjer
            för statligt stöd till miljöskydd innebär att det saknas förutsättningar
            för Sverige att inleda nya programperioder inom ramen för PFE
          </p>
          <head xml:id="i-8zq41SbBwd6DQwLxT2DkeP" type="h3">
            Trafik
          </head>
          <p xml:id="i-7xQjb12XJuBPFAXQsMhHph">
            Ett socialt, ekologiskt och ekonomiskt hållbart transportsystem
            är en nödvändighet för att Sverige på ett effektivt sätt ska kunna
            möta framtidens utmaningar. För människans frihet är det av stor
            vikt att enkelt kunna förflytta sig hållbart och säkert.
          </p>
          <head xml:id="i-H8mkhdtXMQpXB7FThKakq1" type="h4">
            Järnväg
          </head>
          <p xml:id="i-KyHAbcMGQhh4cjquAPatLU">
            Klimatutmaningen kräver att fler resenärer och transportköpare
            måste välja järnvägen. Nu krävs samling för den svenska järnvägen
            där alla aktörer måste samarbeta för att åstadkomma klara förbättringar
            när det gäller kvalitet, säkerhet och punktlighet. För att snabbt
            förbättra järnvägens robusthet och se till att fler tåg ska gå
            och komma fram i tid föreslår vi en särskild satsning för järnvägsunderhåll
            på 686 miljoner kronor under 2014. Det är särskilt angeläget inför
            den kommande vintern. Många pendlare fick frysa på perrongerna
            under den stränga vintern 2012/13.
          </p>
          <p xml:id="i-XveLWTdFnW6RFjF21WYxpK">
            Vi agerar tvärt emot regeringen som i stället minskar anslagen
            till järnvägsunderhåll. Det handlar om att snabbt sätta in resurser
            som ökar järnvägens robusthet och tillförlitlighet. Det handlar
            om byten av kontaktledningar och att uppgradera växlar så de kan
            förses med värme och även byta ut räls.
          </p>
          <p xml:id="i-SesvNxbRpp5FsLiJgtXchS">
            Förutom att satsningen väntas ge en punktligare trafik för pendlare
            skapar den också jobb i järnvägsbranschen. Även mindre underhållsarbeten
            är relativt personalintensiva.
          </p>
          <p xml:id="i-DuLBAm55BQaSPBvmmfaTe3">
            Vi ser fördelar med extra, tidigarelagda, underhållsinsatser
            förutom de stora nyinvesteringar vi vill se i järnvägen under
            åren 2014–2025. Det skapar snabbt nya arbetstillfällen och är
            ett effektivt sätt att snabbt förbättra tågens punktlighet.
          </p>
          <p xml:id="i-GcKiTT9WoWpL4vje6oiBi8">
            Vår satsning på järnvägsunderhåll främjar både jobben och klimatet.
            Det är en tydlig del av vår politik för att Sverige ska ha EU:s
            lägsta arbetslöshet år 2020.
          </p>
          <p xml:id="i-4aLuSZDYGCegiqWMF9wRQc">
            I vår infrastrukturmotion från november 2012 har vi anslagit
            46 miljarder mer än regeringen till vägar och järnvägar under
            perioden 2014–2025. Till skillnad från regeringen vill vi dimensionera
            de nya järnvägarna för höghastighetståg som klarar hastigheter
            över 300 km/h. Denna standard används sedan länge ute i Europa.
            Det är mer kostandseffektivt än regeringens förslag och är även
            det alternativ som förespråkas av Trafikverkets egna experter.
            Vi vill även bygga en första etapp, Lund–Hässleholm, på den så
            kallade Europabanan mellan Malmö och Jönköping. Under planperioden
            är det även angeläget att intensifiera planeringen av en helt
            ny järnväg mellan Stockholm och Göteborg. De nya sträckorna Göteborg–Borås
            och Järna–Linköping kan mötas i Jönköping och därmed bilda Götalandsbanan.
            Det kommer skapa helt nya möjligheter till arbetspendling i södra
            Sverige. På de befintliga banorna kommer ny kapacitet att kunna
            frigöras för godstransporter och regionaltåg.
          </p>
          <p xml:id="i-GFXqA6bPAGQxPUNNQYmvkh">
            Redan år 2021 beräknas den fasta Fehrman Bält-förbindelsen mellan
            Danmark och Tyskland stå klar. Det teknikval som vi och Trafikverket
            förordar ger goda möjligheter för det svenska järnvägsnätet att
            kring år 2030 via Danmark kunna ansluta till det europeiska höghastighetsnätet
            på kontinenten. Fehrman Bält-förbindelsen innebär nya möjligheter
            samtidigt som det kräver investeringar i Sverige för att vi ska
            kunna dra maximal nytta av förbindelsen.
          </p>
          <p xml:id="i-FB3qmg2BLVg5EAgXkcB3RK">
            För att främja exportindustrins godstransporter vill vi under
            planperioden tidigarelägga investeringar i de tre godsstråk som
            näringslivet ser som mest angelägna. Det handlar om stråken Hallsberg–Mjölby,
            Bergslagsbanan/Väster om Vänern och Göteborgs hamnbana.
          </p>
          <p xml:id="i-FdV9x7yzxA7V9SHcEwzgpt">
            Vi ser byggandet av en första etapp på Norrbotniabanan med start
            i Umeå som en viktig investering för utveckla transporterna för
            gruv-, skogs- och basindustrin i Norrbotten och Västerbotten.
            Projektorganisationen för Norrbottniabanan måste återstartas hos
            Trafikverket.
          </p>
          <p xml:id="i-WBzN4pyCPS9Cd3DuLK3UVi">
            För att styra den svenska järnvägen ser vi styrningen av de statliga
            järnvägsföretagen SJ AB, Green Cargo och Jernhusen som strategiskt
            viktig. Järnvägen har ett tydligt samhällsuppdrag där det inte
            bara går att agera utifrån en strikt kortsiktig företagsekonomisk
            grund. De tre företagen ska samarbeta på bästa sätt för att höja
            kvaliteten på passagerar- och godstrafiken. Vi ser gärna att Green
            Cargo och Jernhusen tillsammans arbetar för att utöka den så kallade
            kombitrafiken där järnväg, sjöfart och lastbilstransporter samverkar
            med gemensamma lastbärare. Kombitrafiken kan aktivt bidra till
            att minska godstransporternas klimatpåverkan.
          </p>
          <head xml:id="i-Pm1sUw8S9239wq5wVK2nLA" type="h4">
            Kollektivtrafik
          </head>
          <p xml:id="i-2PijgYDyrurJ6epEBWAnLw">
            Väl fungerande kollektivtrafik är en grundförutsättning för att
            klara både arbetspendling och resor på fritiden. Kollektivtrafiken
            har mycket viktig roll för att minska både transportsektorns klimatpåverkan
            och minska trängsel, luftföreningar och buller i storstadsregionerna.
            Precis som järnvägstrafiken har kollektivtrafiken i stort en viktig
            roll för att skapa större arbetsmarknadsregioner.
          </p>
          <p xml:id="i-9Qat7DmZkPbD5hZBfi3cV">
            I dag är det en klar majoritet kvinnor som nyttjar kollektivtrafiken.
            Satsningar på kollektivtrafik gynnar därmed kvinnors resande.
            Samtidigt är det viktigt att få betydligt fler män att resa med
            kollektivtrafiken.
          </p>
          <p xml:id="i-RJmPo8J5KXwuoLripTV1F5">
            Särskilt prioriterad är utbyggnaden av tunnelbanan i Stockholm.
            Aktuella befolkningsprognoser pekar på en befolkningsökning fram
            till år 2030 i Stockholms län på mellan 300 000 och 500 000 personer.
            För att klara den starka befolkningstillväxten krävs, utöver planerade
            investeringar, ytterligare satsningar på kapacitetstark kollektivtrafik.
            En utbyggnad av tunnelbanan skulle även innebära möjligheter att
            kraftigt öka nybyggnationen av bostäder i Stockholmsområdet.
          </p>
          <p xml:id="i-MTJavzUvDdKrGdutkPzXBy">
            Även Göteborg och Malmö kommer växa betydligt de kommande åren.
            Det västsvenska paketet är av betydelse för både Göteborgs och
            hela Sveriges utveckling. I Malmö och Skåne väntas ytterligare
            tryck på transportinfrastrukturen när Fehrman Bält-förbindelsen
            mellan Danmark och Tyskland står klar kring år 2021.
          </p>
          <p xml:id="i-VBrws6tJpokFaNJvoo2rXy">
            För att kraftigt öka andelen kollektivtrafikresenärer måste hela
            kollektivtrafiken få både ökad kapacitet och kvalitet. Det ska
            vara tryggt och komfortabelt att resa kollektivt. Det ska alltid
            vara första klass i kollektivtrafiken. Även med relativt enkla
            och snabba åtgärder går det att öka kollektivtrafikens attraktionskraft.
            Exempel på åtgärder är förbättrad städning av fordon och stationer,
            bättre reseinformation, bättre hållplatser och ökade möjligheter
            för digital uppkoppling.
          </p>
          <p xml:id="i-BQqUHgQoZnWKFqSP3stDTS">
            Biljettsystemen måste vara lättanvända och det finns stora fördelar
            om reseinformation och biljettsystem mellan exempelvis nationell
            tågtrafik kan samordnas med regional och lokal kollektivtrafik.
            Vi ser stora förbättringspotentialer när det gäller ökat samarbete
            mellan de regionala kollektivttrafikbolagen.
          </p>
          <p xml:id="i-4zNpV2uFjyRs9YxqbUVq9x">
            Ett kostnadseffektivt sätt att öka kollektivtrafikens kapacitet
            är så kallade BRT-system. Det bygger på busslinjer med ledbussar
            som har täta avgångar och oftast egna körfält. BRT-system kan
            färdigställas relativt snabbt jämfört med spårvägar.
          </p>
          <head xml:id="i-ThM5rKVmpLto7DuscaxQ4K" type="h4">
            Vägtrafik
          </head>
          <p xml:id="i-67hGAfcNWapPugwJLVxNi7">
            Ska Sverige nå sina klimatmål krävs stora insatser för att minska
            vägtrafikens koldioxidutsläpp. Vi vill främst att hela transportsektorn
            får ett eget sektorsmål. Enligt Trafikverket får lastbilstrafiken
            inte öka och personbilstrafiken måste minska med 20 procent för
            att klimatmålen ska nås.
          </p>
          <p xml:id="i-XPdrKd2E38jNYa2b7sbhom">
            För att minska vägtrafikens klimatpåverkan behövs flera åtgärder.
            Transportsektorns utsläpp måste minska kraftigt. Samtidigt måste
            vi värna såväl exportindustrins möjligheter till väl fungerande
            godstransporter som människors möjligheter att arbetspendla och
            resa på fritiden.
          </p>
          <p xml:id="i-9Dfz97UpTAWDbL6ekw2hvw">
            Ny teknik för ökad energieffektivitet och alternativa bränslen
            krävs i alla typer av fordon. Det arbete som pågått i Sverige
            i över femton år med att få in mer alternativa bränslen i transportsektorn
            måste fortsätta.
          </p>
          <p xml:id="i-TiLqeNo5CV8Shcao1Zxg5D">
            Nu går tyvärr utvecklingen åt fel håll då de förnybara bränslena
            tappat mark i Sverige. Regeringen kommer nu allt längre bort från
            sitt eget mål om en fossiloberoende fordonsflotta till år 2030.
            Försäljningen av personbilar som kan tankas med etanol, E85 har
            minskat kraftigt. Trots en mycket god infrastruktur för bränslet.
            Försäljningen av personbilar som kan tankas med fordonsgas vill
            inte ta fart även om infrastrukturen för fordonsgas förbättrats.
            Utvecklingen är olycklig då stora resurser satsas i Sverige på
            produktion och distrubution av både E85 och fordonsgas.
          </p>
          <p xml:id="i-AXG1i8ApPFbZ4CQzu9dSjJ">
            I stället har regeringens miljöbilspolitik gynnat bränslesnåla
            dieselbilar med relativt låga koldioxidutsläpp. Samtidigt drivs
            dieselbilarna av fossilt bränsle och har även högre utsläpp av
            kvävedioxider och partiklar än motsvarande bensin, etanol eller
            gasbilar. Det finns en risk att den kraftigt ökade försäljningen
            av dieselbilar kan innebära att det blir svårare och dyrare att
            komma tillrätta med luftkvalitetsproblemen i storstäderna.
          </p>
          <p xml:id="i-R3ZCRAQC4fJ2ahjdpP8GqV">
            Regeringen vill i maj 2014 införa en kvotplikt som innebär att
            drivmedelsbolagen ska ha minst 9,5 volymprocent förnybar råvara
            i dieseln. Kvoten ska delas upp så att minst 3,5 volymprocent
            är förbehållen biodrivmedel som kan anses ha extra fördelar utöver
            hållbarhetskriterierna. Vi anser att marknaden klarar av att höja
            kvotplikten till minst 11 procent och en trappa för kommande år.
            Andelen biodrivmedel med särskilda fördelar bör höjas till 5 volymprocent
            i ett första steg.
          </p>
          <p xml:id="i-TVDJpFLVpzhNKVYQn2Srja">
            Det är positivt att allt fler elbilar och plug-in-hybrider börjar
            säljas i Sverige. För ett större genombrott behöver infrastrukturen
            för laddstationer förbättras. I dag finns två olika standarder
            för snabbladdning och elbilsägare rapporterar om laddstationer
            som inte fungerar.
          </p>
          <p xml:id="i-2aQP3Dbk52T5ks5Nn4pQjk">
            Att komma tillrätta med de här problemen är ett enkelt sätt att
            öka andelen elbilar och laddhybrider i Sverige. Även offentlig
            upphandling är särskilt lämpad för att öka andelen el-bilar och
            laddhybrider.Vi föreslår ett system med miljöbilsbonus där den
            som köper en bil med lägre utsläpp får en premie. Men vi tror
            också att vi kan driva på utvecklingen ännu mer genom att inför
            en registreringsavgift för nya bilar med koldioxidutsläpp över
            en viss nivå. I flera andra europeiska länder finns liknande system.
          </p>
          <p xml:id="i-GXD6T8PWmUGgAXmTXoQaT7">
            I vårt förslag utgår vi från den nya definitionen på miljöbilar
            som började gälla 2013. 23 Vi föreslår en miljöbilsbonus på 5
            000 kronor som betalas ut när bilen registreras första gången
            för bilar som uppfyller miljöbilskravet. Dessutom 1 000 kronor
            per gram CO 2 /km som bilens utsläpp understiger miljöbilsdefinitionen,
            dock max totalt 40 000 kronor i bonus.
          </p>
          <p xml:id="i-KuTg2cvmkQmxCyDQAza1T2">
            Vi föreslår också en registreringsavgift som ska vara 2 000 kronor
            för bilar som har utsläpp 20 gr CO 2 /km över miljöbilsdefinitionen.
            Dessutom 500 kronor per gram som bilens utsläpp enligt tillverkarens
            definitioner överstiger 20 gr/km över miljöbilsgränsen. Dock högst
            15 000 kronor i avgift.
          </p>
          <p xml:id="i-QWXwfmKYapjxjak48msXnc">
            Bilar med möjlighet till drift med fordonsgas samt med E85 (etanol)
            beräknas i den nya miljöbilsdefinitionen med en viss rabatt som
            är samma oavsett bränsle. Systemet gynnar därmed biodrivna bilar
            som är snålare och mer effektiva genom att dessa får en högre
            bonus. Dock menar vi att det inte är rimligt att man som i regeringens
            förslag räknar alla biodrivna bilar på samma sätt. Som exempel
            borde de flesta biogasbilar få en högre bonus än en E85-bilar
            med samma utsläpp. Lösningen är att de omräknas enligt samma modell
            som i EU:s förnybarhetsdirektiv. 24
          </p>
          <p xml:id="i-5SNovAAbqhyFpAh2Jph8g4">
            Naturvårdsverket bör få i uppdrag att räkna ut en schablon för
            dessa bränslen enligt direktivets riktlinjer och komplettera systemet
            med detta. 25
          </p>
          <p xml:id="i-M67cy49W8i8LC5EDwwaTtw">
            Syftet är att stimulera till att fler nya bilar med låga utsläpp
            säljs. Miljöbilsbonusen ersätter således det nuvarande systemet
            med fordonsskattebefrielse som inte har gett avsedd effekt. De
            bilar som köpts fram till den 1 januari 2014 får givetvis behålla
            befrielsen.
          </p>
          <p xml:id="i-45ASn37QFeia9ADjt4XM3S">
            Vi vill att systemet ska vara statsfinansiellt kostnadsneutralt
            och regeringen bör uppdra till berörda myndigheter att utarbeta
            ett färdigt system där nivåerna och gränserna justeras så att
            så sker. Det innebär också att regeringen varje år bör justera
            gränserna och nivåerna så att detta uppfylls. Reglerna ska gälla
            för samtliga bilar som nyregistreras i Sverige.
          </p>
          <p xml:id="i-3dp4pHKoAtvP9rYTBLyBnS">
            Ett villkor för att erhålla bonusen är att den aktuella personbilen
            klarar betyget fem stjärnor i Euroncaps krocktester.
          </p>
          <p xml:id="i-56rXrqz4fseuTjBTPxBLdz">
            När det gäller det pågående arbetet i EU med att sätta ett bindande
            mål för personbilars koldioxidutsläpp är ett mål för både år 2020
            och år 2025 viktigt. Det handlar både om att minska utsläppen
            från personbilar för att lättare nå klimatmålen, skydda bilägare
            mot kraftiga höjningar av oljepriset men även ge bilindustrin
            en tidig indikation om vad som kommer att gälla bortom 2020.
          </p>
          <p xml:id="i-GP1jsyKJXhEjMt3axYJHLV">
            På lastbilssidan syns ännu inget större genombrott för alternativa
            bränslen. När det gäller bussar ser det något bättre ut. Gas-
            och hybriddrivna stadsbussar börjar bli en allt vanligare syn
            i Sverige. Sannolikt beror detta på krav i offentlig upphandling.
            Skulle lastbilsförsäljningen kunna genomgå samma förändring som
            bussförsäljningen skulle stora klimat- och miljövinster kunna
            göras.
          </p>
          <p xml:id="i-CVGw7NacmiFKgZfedJopfT">
            På sikt måste fossila bränslen ersättas helt. Ökad energieffektivitet
            måste kombineras med alternativa bränslen. Att bara byta bränsle
            räcker inte. Den biomassa som finns för biobränsle är en begränsad
            resurs – precis som oljan. Ställer vi om den svenska fordonsflottan
            till ökad energieffektivitet och anpassar den till alternativa
            bränslen minskar vi även Sveriges sårbarhet för snabba ökningar
            av oljepriset.
          </p>
          <p xml:id="i-2XnF5GTusuhDGRej5E4vD8">
            EU har redan lagstiftning för koldioxidutsläpp från personbilar
            och lätta lastbilar. Nu studeras förutsättningarna för en lagstiftning
            för tunga lastbilar och bussar. Ett logiskt steg vore att successivt
            utöka lagstiftningen ytterligare steg till arbetsmaskiner och
            även marin- och industrimotorer. I USA är lagstiftning för koldioxidutsläpp
            från lastbilar redan införd. För att EU inte ska tappa fart i
            klimatarbetet bör arbetet inom denna fråga trappas upp inom EU.
          </p>
          <p xml:id="i-AeH9Msg9saDtPp6fyyQae">
            Vi ser den avståndsbaserade vägslitageavgiften som ett sätt att
            minska koldioxidutsläppen från lastbilstrafiken. Mot bakgrund
            av att regeringen femdubblat banavgifterna för järnvägen och sjöfarten
            nu får ökade kostnader genom de nya svavelreglerna bidrar vägslitageavgiften
            till ökad konkurrensneutralitet mellan godstransportslagen. Vägslitageavgiften
            ger även incitament till åkerier och transportköpare att optimera
            transportarbetet.
          </p>
          <p xml:id="i-41yz9Au3hvpcEcdPMX7S2B">
            Vi vill att vägslitageavgiften differentieras efter lastbilens
            miljöegenskaper. Ju nyare lastbil med bättre avgasrening, desto
            lägre vägslitageavgifter. Vi vill också att vägslitageavgiften
            sänks för lastbilar som kan tankas med alternativa bränslen eller
            har särskild energibesparande teknik som hybriddrift. Lastbilar
            med fler än två axlar bör ha en lägre avgift då de har ett lägre
            vägslitage.
          </p>
          <p xml:id="i-WPjvjWvahwo67h8imzXjK">
            Som ett komplement till vägslitageavgiften ser vi en ökad användning
            av längre fordonskombinationer för att minska lastbilstrafikens
            klimapåverkan. Försöket ETT, En trave till, med längre och tyngre
            timmerbilar har fallit väl ut. Likaså finns försöket duotrailer
            där en dragbil drar dubbla semitrailers. Fordonslängder kring
            30 meter är en intressant utveckling av de svenska lastbilslängderna
            på 24 och 25,25 meter. Det är också ett sätt att ge seriösa och
            innovativa åkerier möjligheter att specialisera sina uppdrag och
            på så vis möta konkurrensen från utländska enkla dragbilar med
            sämre miljöprestanda.
          </p>
          <head xml:id="i-Q4Gxv2ja24Yyra75XKgg83" type="h4">
            Sjöfarten
          </head>
          <p xml:id="i-134EG1FMTqm6yb3wE6y6W6">
            Sjöfartens utsläpp av koldioxid har ökat under senare år. För
            att minska sjöfartens klimatpåverkan bör sjöfarten tas in i någon
            form av utsläppshandel på global nivå inom IMO eller på EU-nivå.
            Vi välkomnar nu att EU-kommissionen nu föreslagit att ägare av
            större fartyg som anlöper hamnar i EU ska rapportera sina koldioxidutsläpp
            från och med 2018. Vi ser även mycket positivt på den energiklassning
            av fartyg som IMO börjat arbeta med.
          </p>
          <p xml:id="i-928Kd4iGXRinECZZd7smhP">
            Nationella åtgärder i Sverige som distribution av alternativa
            bränslen, elanslutning i hamn och differentierade farledsavgifter
            kan bidra till en minskad miljö- och klimatpåverkan. Men då sjöfarten
            är ett globalt transportslag är överenskommelser i EU och allra
            helst på global nivå i FN:s sjöfartsorganisation IMO väldigt viktiga
            för att skapa en mer energieffektiv och miljövänlig sjöfart.
          </p>
          <head xml:id="i-VUcx2CSqK1RMZoNNQtbx31" type="h4">
            Flyget
          </head>
          <p xml:id="i-5Z4dfFdgyUtHa84Vc84DxX">
            För att minska flygets klimatpåverkan behövs både fortsatt energieffektivisering
            av flygplansflottan och optimering av flygrutter genom bland annat
            gröna inflygningar. Den nya generationens passagerarflygplan är
            energieffektivare än föregående generation. Därför är det positivt
            om flygbolag förnyar sina flottor. Flygindustrin måste nu arbeta
            med fortsatta förbättringar av energieffektiviteten hos nya flygplan.
            En ökad innovationstakt inom den globala flygindustrin kan främja
            jobben inom flygteknikbranschen inom Sverige.
          </p>
          <p xml:id="i-T4jv7TSyFPiFWdL34HTrbo">
            Flygsektorn kan även energieffektivisera sin verksamhet genom
            att förbättra byggnader och transporter kring flygplatserna. Här
            ser vi positivt på det miljö- och klimatarbete som statliga Swedavia
            bedrivit i flera år. Även detta är jobbskapande.
          </p>
          <p xml:id="i-RUs8zdsGX81YosGUk7NFoZ">
            Då flyget är globalt krävs överenskommelser på EU-nivå och global
            nivå för att minska flygets klimatpåverkan. Den utsläppshandel
            som sker för flyget inom EU måste successivt skärpas. Självklart
            ska flyg som lämnar eller ankommer EU vara med i EU:s utsläppshandel
            för flyget. Vi ser det som ett första steg för någon form av global
            utsläppshandel för flyget. Det är även viktigt att inom ramen
            för den så kallade Chicagokonventionen avskaffa skattebefrielsen
            på flygbränsle.
          </p>
          <head xml:id="i-P3JcWcMSJaJShS1e1zhKiC" type="h4">
            Cykel
          </head>
          <p xml:id="i-N86Ht7EJshtDhnC79cfrUa">
            Cykeln är ett mycket miljö- och klimatsmart färdsätt. I storstäderna
            har cykeln stor potential att avlasta både kollektivtrafiken och
            vägarna. Även folkhälsoeffekterna av ökat cyklande är betydande.
          </p>
          <p xml:id="i-QYpxCWkX1MsYn9jrpPGCnb">
            För att cyklingen ska kunna öka behövs såväl säkerheten som kapaciteten
            för cykling öka. I dag dödas och skadas många cyklister i trafiken.
            I storstäderna är det ofta trångt på cykelvägar och cykelparkeringar.
            För att underlätta för cykling ser vi därför som viktigt att i
            trafiktäta miljöer till stor del separera cykeltrafiken från övrig
            trafik. Underhållet av cykelvägar är viktigt då många cykelolyckor
            sker på grund av vägskador.
          </p>
          <p xml:id="i-8ud4mKvN5Y8uXkP4mCieLR">
            Även möjligheterna till cykelparkeringar måste förbättras vid
            kollektivtrafikcentrum och stora arbetsplatser. Cykeltrafik måste
            få en större betydelse i hela transport- och samhällsplaneringen.
            I storstadsregionerna är det även viktigt att den kommunala planeringen
            utgår från ett regionalt perspektiv för att underlätta cykelpendling
            mellan närliggande kommuner. Cykellederna i Sverige ger många
            ökad livskvalitet och bidrar till mångad friluftsliv. Dessutom
            främjar dessa cykelleder både folkhälsan och hållbar turism.
          </p>
          <head xml:id="i-KHMJ3Jbw6HSVrkuBMrKdvc" type="h3">
            Bostäder
          </head>
          <p xml:id="i-Cg7qS1aVkVHE7SUCfdMuY7">
            En ökad energieffektivisering i bostäder är avgörande för om
            vi ska kunna nå våra uppsatta klimatmål. Bostäderna från miljonprogrammet
            måste byggas om på ett miljöriktigt och hållbart sätt för minskad
            energiförbrukning. Nya hus ska byggas med lågenergimetoder och
            ‑förbrukning. Så kallade vita certifikat som ställer krav på elleverantörerna
            att bidra till effektivisering ska införas.
          </p>
          <p xml:id="i-9pBsJDd3n1vooZEAAgMoHE">
            Bostadssektorn står i dag för en dryg tredjedel av Sveriges energianvändning.
            För att rejält minska bostäders energianvändning måste både nybyggda
            och befintliga bostäder bli avsevärt mer energieffektiva. EU har
            som mål att alla nya byggnader ska då vara så kallade näranollenergibyggnader.
            Vi socialdemokrater stödjer målet medan regeringen motarbetar
            det och menar att det ska vara frivilligt för medlemsländerna.
          </p>
          <p xml:id="i-VYzBMv8Mzzaw4VQ51fwNLs">
            På kort och medellång sikt finns den största effektiviseringspotentialen
            i den redan befintliga bebyggelsen. Många äldre byggnader har
            ofta sämre klimat- och energistatus. Det är då viktigt att alla
            möjligheter till energieffektivisering tillvaratas, vilket oftast
            är särskilt aktuellt i samband med större ombyggnads- och upprustningsåtgärder.
          </p>
          <p xml:id="i-Phriv4tUNWQQRcPS9aBSxu">
            Vi ser positivt på införandet av miljöpremie, liknande miljöbilspremie,
            för att ytterligare stimulera energieffektiviseringen. Dessutom
            har vi höga ambitioner när det gäller energieffektiva byggnaders
            potential att skapa jobb, export, och förbättrad konkurrenskraft
            för de svenska företagen i sektorn. Det är positivt för innovationerna
            i Sverige samtidigt som en alltför konservativ hållning förhindrar
            dynamik som i värsta fall kan leda till försämrad konkurrenskraft.
          </p>
          <head xml:id="i-BCWFHKVJzxwefzCBqTjzsX" type="h3">
            Jordbruket
          </head>
          <p xml:id="i-927PQqVERwdbYefoFtZfF9">
            Jordbruket gör redan idag en stor insats för miljön samtidigt
            som det står för en tredjedel av de svenska utsläppen av växthusgaser.
            En viktig energikälla som har dubbel klimatnytta är biogasen.
            Den både tar bort klimatskadliga utsläpp av metangas och ersätter
            fossila bränslen. Produktionen och efterfrågan har växt starkt
            i Sverige de sista åren men vi ser det som oroande att biogasproduktionen
            inte klarar att fylla hela efterfrågan utan att mycket fossil
            naturgas importeras och blandas med biogasen. Naturgasen är billig
            och vi är oroade för att de nya ledningar som planeras låser investeringar
            i naturgasen för lång tid och på så sätt bromsar biogasutvecklingen.
            Det blir helt enkelt inte lönsamt att investera i biogas när infrastruktur
            finns för att mycket billigare ta in naturgas i landet.
          </p>
          <p xml:id="i-K6Tb6SAzYTsVtb7TZAcKvN">
            Den biogasstrategi som Energimyndigheten presenterade förslag
            på 2010 26 är ännu inte färdigberedd av regeringen. I budgetpropositionen
            för 2013 hänvisade regeringen till detta uppdrag och angav att
            myndigheternas förslag och slutsatser om biogas kan få betydelse
            i den fortsatta processen i omställningen av transportsystemet,
            men väljer alltså att inte gå vidare med förslaget om en sammanhållen
            biogasstrategi. Vi delar den positiva inställning till biogas
            som regeringen ofta uttrycker i ord. Men vi saknar en sammanhållen
            politik med statliga mål för produktion och användning av biogas.
            Det behövs också mer stabila och långsiktiga incitament som underlättar
            investeringar.
          </p>
          <p xml:id="i-AGsRWftkKP6Vvoc1qF7BBm">
            Vi behöver bygga ut biogasproduktionen i Sverige kraftigt. Till
            det behövs en övergripande plan för hur staten, regioner och kommuner
            ska kunna samarbeta och hur företag ska kunna utvecklas och testa
            innovationer och pilotprojekt.
          </p>
          <p xml:id="i-GXefqeLq3goaQqHQ97CBM9">
            Problemet är att biogasen nu riskerar att tappa mark som fordonsbränsle
            på grund av att produktionen inte kan öka. Det rimmar illa med
            riksdagens mål om en fossiloberoende fordonsflotta 2030. Många
            fordonstillverkare, taxibolag, bussbolag och privatbilister väntar
            på ökad tillgång på biogas. Då måste förutsättningar skapas för
            att få till stånd en snabbt ökad produktion. Också lantbrukets
            investeringsvilja hämmas. Med tydligare signaler om framtiden
            skulle landsbygdsföretags intresse för investeringarna öka, vilket
            både ger ökad lönsamhet för lantbruket och ökade produktion av
            förnybar energi.
          </p>
          <p xml:id="i-QJt3VjBFFd1MPa9wELEZep">
            Vi har i vår utgiftsområdesmotion för UO 23 föreslaget en metangasreduceringsersättning
            på 20 öre/kWh för producerad energi från stallgödsel. Förslaget
            finns med i Energimyndighetens förslag på biogasstrategi. 27 Myndigheten
            konstaterar att den största potentialen för produktion av biogas
            finns inom jordbruket. En ökad rötning av gödsel har också andra
            miljöeffekter. Rötat gödsel som används på våra åkrar har betydligt
            mindre läckage av näringsämnen till sjöar och hav än stallgödsel
            och handelsgödsel. Ur ett 2050-perspektiv är det också viktigt
            att minska utsläppen från jordbruket. Det minskar trycket på den
            svenska energiintensiva industrin. Energimyndigheten bör få i
            uppdrag att utforma detaljerna i sitt förslag. Regeringen har
            valt att genomföra ett försök med metangasreduceringsstöd i Skåne.
            Vi menar att systemet bör införas nationellt.
          </p>
          <p xml:id="i-QDC5YaFPZAHBii86WXsHyc">
            Riksdagens klimatmål för 2020 närmare sig snabbt. Därför är det
            bråttom. Vi menar att regeringen ska presentera en tvärsektoriell
            biogasstrategi för riksdagen. Detta ska riksdagen ge regeringen
            tillkänna.
          </p>
          <p xml:id="i-G2u82BALvabqw2neGsE8DD">
            En biogasstrategi menar vi bör innehålla: krav på att kommunala
            avloppsplaner samordnas med energiplaneringen, vid prövning och
            tillsyn enligt miljöbalken av biogasproduktion bör ökat energiutbyte
            tas upp, effektiviserad uppsamling av deponigas genom ökad tillsyn,
            skatt på mineralgödsel, vall som används för energiproduktion
            bör omfattas av miljöersättningarna, system med nettomätning av
            el för den som producerar el från biogas 28 samt en rad andra
            åtgärder som finns i Energimyndighetens förslag. Vi behöver också
            stärka forskningen kring hur vi kan avvattna biogödsel. Det är
            den rötade rest som blir när man gör biogas av naturgödsel. Det
            är en produkt som kan konkurrera med den klimatpåverkande handelsgödseln.
          </p>
          <p xml:id="i-NsTYAwArX8XR3it3WsMmsc">
            Det ekologiska jordbruket minskar jordbrukets klimatpåverkan
            genom att det inte använder handelsgödsel. Konstgödsel orsakar
            utsläpp av lustgas N 2 O, en mycket stark växthusgas.
          </p>
          <head xml:id="i-QjAW8GmBoSvDnpg8zfGhEa" type="h2">
            Sveriges klimatmål till 2050
          </head>
          <p xml:id="i-PgXjdeMW1mpSqwhdyDgmUr">
            Vi menar att det saknas tydliga långsiktiga signaler om vilka
            styrmedel svensk näringsliv kommer att arbeta efter. Investeringarna
            uteblir och, som kommissionen skriver sin grönbok för klimatpolitiken
            till 2030 29 , risken för inlåsning i koldioxidintensiv teknik
            ökar.
          </p>
          <p xml:id="i-HJk1r8HwrChoFtQNW9R43d">
            Riksdagen har antagit en vision och inte något klimatmål, som
            regeringsföreträdare ofta påstår, till 2050. Visionen är att Sverige
            inte ska ha några nettoutsläpp 2050. Både det faktum att detta
            kallas för en vision och inte ett mål och att regeringen inte
            definierat begreppet nettoutsläpp skapar osäkerhet. Nettoutsläpp
            kan innebära att den mängd kol som den svenska skogen och marken
            binder ska dras från de totala utsläppen. År 2011 så var det 35
            miljoner ton CO 2 som den svenska skogen tog hand om netto, det
            framgår av den svenska rapporteringen till FN (Inventory Report).
            Eftersom de totala utsläppen 1990 var 73 miljoner ton så skulle
            noll i nettoutsläpp (73 miljoner ton –35 miljoner ton) motsvara
            en minskning med 52 procent jämfört med 1990. Om det är så visionen
            för 2050 ska tolkas så innebära den en mycket låg ambitionsnivå
            för utsläppsminskningar mellan 2020 och 2050.
          </p>
          <p xml:id="i-Dd45qt4oXsPTgpFb18EFkg">
            I Naturvårdsverkets rapport för en plan för att nå 2050-målet
            30 står att riksdagsbeslutet om en vision för 2050 kan tolkas
            som att utsläppen enligt visionen 2050 är nära noll i energi-
            och transportsektorn och att endast utsläpp i jordbrukssektorn
            samt små utsläpp i industrin kvarstår. Detta är en beskrivning
            som mer svarar mot det socialdemokratiska förslaget som innebär
            att målet för 2050 ska vara att utsläppen minskat med minst 90
            procent jämfört 1990. Utsläppen från jordbrukssektorn var 2010
            10 procent jämfört med 1990. 31
          </p>
          <p xml:id="i-2VJ5eJa2c6NXbBb19c2Tr4">
            För att Sverige ska kunna påbörja arbetet med en långsiktig plan
            som ger rätt signaler för investeringar i koldioxidsnål teknik
            bör riksdagens istället för en vision besluta om ett tydligt klimatmål
            för 2050. Vi anser att klimatmålet för 2050 bör vara att Sverige
            år 2050 ska vara fritt från fossila bränslen och att utsläppen
            av fossilt koldioxid ska ha minskat med minst 90 procent jämför
            med 1990. En del utsläpp från markanvändning i jordbruk, från
            djuruppfödning m.m., kommer att vara svår att få bort. Därför
            är minus 90 procent en mycket hög ambition.
          </p>
          <p xml:id="i-E7xS1gexwxpFzgbjzcJhwb">
            När regeringen och partier börjar tala om att kompensera, eller
            räkna bort utsläpp som vi människor gör, med inbindning som naturen
            gör helt naturligt från t.ex. skogen så ger de sig in i snårig
            terräng. Forskningen är oklar kring kolinbindningen i mark och
            skog och mätmetoderna mycket grova.
          </p>
          <p xml:id="i-mkAtNT2ZkoCrQ1wcrC2yb">
            Den svenska skogen ingår i det boreala skogsbältet som sträcker
            sig runt den norra polen. Detta är planetens viktigaste kolförråd.
            Här ökar också den naturliga inbindningen av kol. Men på resten
            av planeten, t.ex. i regnskogen, minskar inbindningen. Totalt
            minskar det kol som naturligt är bundet i mark, skogar och växter.
            Det är en viktig del av klimatkrisen.
          </p>
          <p xml:id="i-FmWg124YM1Pd9WbUGQ4PGa">
            Om vi fåtal länder med boreala skogar skulle få räkna in kolinbindningen
            från skogen och dra av den från det vi släpper ut från mänsklig
            aktivitet – så som regeringens 2050-mål antyder – inträffar något
            orimligt om man ställer samma krav/möjlighet på andra länder.
            I länder där kolförrådet i skog och mark dramatiskt minskar skulle
            det inte räcka att till 2050 helt sluta med mänskliga utsläpp
            av koldioxid. De skulle också behöva plocka ner koldioxid från
            atmosfären för att kompensera minskningen av kolförrådet i skog
            och mark. Därför är det helt orimligt och ologiskt med det klimatvision
            som nu riksdagen beslutat om.
          </p>
          <p xml:id="i-Qds4uFt9B8HnrXTMmKxbNN">
            Regeringen verkar också tro att det för att nå 2050-målet ska
            gå att fortsätta köpa insatser i andra länder. Vilket är mycket
            osannolikt. Naturvårdsverket konstaterar i rapporten 32 om möjligheten
            att 2050 köpa utsläppsminskningar i u-länder (CDM och JI) att
            det är rimligt att anta att det inte kommer att finnas länder
            med lägre utsläpp än målen för 2050 och med det ingen marknad
            för att sälja minskningar till andra länder. Med andra ord är
            alla fullt upptagna med att klara sina egna mål.
          </p>
          <p xml:id="i-uLtTpn7bSzy6ffdbK5qoq">
            Det behövs en klimatpolitik i Sverige som är på allvar, utan
            oklarheter och siffertrixande och som är robust i sitt system.
            En politik som kan ligga fast ända fram till 2050 oavsett regeringsförändringar.
          </p>
          <head xml:id="i-Xvgau6Kh5yztUrR5T1Z5ck" type="h3">
            Klimatpolitiskt ramverk
          </head>
          <p xml:id="i-Qt813fvg6U7rm3igxZPGGY">
            Vi socialdemokrater är oroade för vad de skiftande och oklara
            besked som svenskt näringsliv får kring utvecklingen av klimatpolitiken.
            De senaste åren har stora investeringar gjorts i teknik för t.ex.
            förnybar energi men regeringen har plötsligt ändrat förutsättningarna,
            vilket gjort investeringarna olönsamma.
          </p>
          <p xml:id="i-X2GhV6pGW8ZuXWGuovQ9bH">
            Det här drabbar jobben och konkurrenskraften. Vi menar att en
            progressiv klimatpolitik och fler jobb kan gå hand i hand.
          </p>
          <p xml:id="i-RPTCnJDhJWVUfTY9FQ32R4">
            Vi tror att vägen mot 2050-målet blir svår att nå om inte regeringen
            utarbetar en sammanhängande och långsiktig plan och ett regelverk
            för klimatpolitiken att följa. I Storbritannien beslutades 2008
            om en helt annan lösning än den som den svenska riksdagen beslutade
            om vid samma tid.
          </p>
          <p xml:id="i-QdYptvRQBVhRdrFmUow2CC">
            Det förslag till brittiska parlamentet som energiminister Ed
            Miliband presenterade innebar en mycket mer avancerad plan för
            klimatpolitiken. Till skillnad från andra länder, som beslutade
            om mål till 2020, så valde Storbritannien att besluta om hur klimatarbetet
            ska göras ända fram till 2050. Modellen i The Climate Change Act
            innebar att parlamentet beslutade om Carbon budgets för fem år
            i taget. Besluten fattades med stor långsiktighet – det senaste
            beslutet är för perioden 2023–2027. En Climate Change Committee
            som är oberoende av något departement och består av experter som
            föreslår Carbon budgets till regeringen. Modellen innebär också
            ett klimatpolitiskt ramverk med regler för hur utsläppstaken i
            femårsperioderna ska följas på samma sätt som för finanspolitiken.
          </p>
          <p xml:id="i-HL1snpMKdFQ6f7vjK9VAt2">
            När nu regeringen arbetar med en plan för hur Sveriges klimatpolitik
            ska se ut menar vi att denna modell, anpassad efter svenska förhållande,
            svensk lagstiftning och styrelsetradition, är den väg som behövs.
            Naturvårdsverkets slutredovisning av färdplanen till 2050 kommer
            att vara en god grund att bygga prognoser och delmål på.
          </p>
          <p xml:id="i-YGTZBqkYzc3qCTVqYz8fDe">
            Vi ser fem viktiga argument för ett klimatpolitiskt ramverk:
            det ger stabilitet och långsiktighet för det svenska näringslivet
            så att säkra investeringar kan göras, det ger oss tydlighet för
            att klara våra klimatmål, det tar tillvara den konkurrensmöjlighet
            vi ser med ny grön teknologi och det ger oss en ökad trovärdighet
            och möjlighet att bedriva ett ledarskap i EU och internationellt
            kring klimatfrågan så som Sverige historiskt gjort.
          </p>
          <p xml:id="i-QGJpoU2kMx28MaE1doCnmZ">
            Vi ser behovet av att regeringen utser ett klimatpolitiskt råd
            som, liksom det finanspolitiska rådet, kan granska och följa hur
            regeringen uppfyller det klimatpolitiska ramverket.
          </p>
          <p xml:id="i-SFEauZg7xGCb4QoRitk9rb">
            Vi har i Sverige oberoende myndigheter som kan leverera bra underlag
            till Regeringskansliet. I planen ska sektorsvisa mål sättas och
            ansvaret ska läggas på varje departement med ett eget utsläppstak
            för sin sektor. De politiska förslag som sedan departementet lägger
            ska hålla sig inom taket. Finansdepartementet håller ihop hela
            regeringens utsläppstak för perioden och redovisar också varje
            år hur det går.
          </p>
          <p xml:id="i-2hGZgzvRa6aKQ2W3J73XkG">
            Vi menar att en utredning snabbt bör tillsättas som kan tydliggöra
            vilken lagstiftning som behövs och hur systemet ska utformas.
            Vi menar att det är av yttersta vikt att det klimatpolitiska ramverket
            beslutas i så bred enighet som möjligt för att staka ut vägen
            till 2050 och att systemet ligger fast över mandatperioderna.
          </p>
          <p xml:id="i-6gD2yz3rZeK8NHvsdXeuR9">
            Utredningen får avgöra hur långa perioderna ska vara och hur
            de ska förhålla sig till mandatperioderna. För att systemet ska
            fungera bör utsläppstaket för perioderna beslutas med lång framförhållning
            och i bred politisk enighet så att inte regimskiften innebär nya
            splittrade signaler för industrin. Regeringen ska ansvara för
            en återrapportering i varje budgetproposition kring hur utsläppstaket
            hålls och hur förslagen i propositionen påverkar måluppfyllelsen.
          </p>
          <p xml:id="i-VZ53cyyXeENTk7KB9wZmsU">
            Regelbunden uppföljning av vår konsumtions klimatpåverkan (utsläpp
            orsakade av varor vi importerar minus utsläpp från varor vi exporterar)
            bör också göras.
          </p>
        </div>
        <div type="motSignatures">
          <list>
            <item xml:id="i-iBA1oE3bhKfN895p4ygc5">
              Matilda Ernkrans (S)
            </item>
            <item xml:id="i-6nYuU8n2jNGdWVNX4jN2j2">
              Johan Löfstrand (S)
            </item>
            <item xml:id="i-4WCBGyRHPwYj2RLCyFd4Eq">
              Helén Pettersson i Umeå (S)
            </item>
            <item xml:id="i-LozY3PJi8fhj8hikrbWPRd">
              Jan-Olof Larsson (S)
            </item>
            <item xml:id="i-FFTwr5AXnF3deQWYSnjia">
              Sara Karlsson (S)
            </item>
            <item xml:id="i-Fgp8i6KjQ8ddDgQHq4XMdM">
              Pyry Niemi (S)
            </item>
            <item xml:id="i-Maj3qnrCNoyPGpUw2m5H9w">
              Kristina Nilsson (S)
            </item>
          </list>
        </div>
      </div>
    </body>
  </text>
</TEI>
