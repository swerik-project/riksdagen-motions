<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UU-01304">
  <teiHeader>
    <fileDesc>
      <titleStmt>
        <title>Afrikas horn</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:1304 av Jonas Sjöstedt m.fl. (V)</title>
          <idno type="rdwebb">H8021304</idno>
          <rs type="number">1304</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H8021304/text</ref>
          <ref type="dokument_url_html">http://data.riksdagen.se/dokument/H8021304</ref>
          <ref type="dokumentstatus_url_xml">http://data.riksdagen.se/dokumentstatus/H8021304</ref>
          <ref type="docx">http://data.riksdagen.se/fil/0C7A7889-79AA-47CA-AB29-18E8684AF56F</ref>
          <ref type="pdf">http://data.riksdagen.se/fil/5AF990FD-70CC-4006-8095-6B0B641C13EB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-G88Qr818vo3XPzZHVcALkw" type="signed"/>
        <correspContext corresp="i-G88Qr818vo3XPzZHVcALkw">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-HG8uLqLT7SnwSx5YRobkVr"/>
        </correspContext>
        <correspAction xml:id="i-BFxTyZ8YCVr8JFKgjQjM8V" type="submitted">
          <date when="2020-10-02"/>
          <time when="12:40:12"/>
        </correspAction>
        <correspAction xml:id="i-NWX9xT1eP1nzdJhbGvaXdk" type="reviewed">
          <date when="2020-10-02"/>
          <time when="13:51:33"/>
        </correspAction>
        <correspAction xml:id="i-XTX5BDZ5XvEqfxtPHLbDMq" type="referred">
          <date when="2020-10-14"/>
        </correspAction>
        <correspAction xml:id="i-DQfkuLHkrRMg9QiBvvD7dm" type="assigned">
          <date when="2022-04-06"/>
          <time when="16:52:19"/>
        </correspAction>
        <correspContext corresp="i-DQfkuLHkrRMg9QiBvvD7dm">
          <ref type="assignedTo">Utrikesutskottet</ref>
        </correspContext>
        <correspAction xml:id="i-C2kXKEt4tadtE3bKzL52ZH" type="behandlas_i"/>
        <correspContext corresp="i-C2kXKEt4tadtE3bKzL52ZH">
          <ref type="uppgift">2020/21:UU7</ref>
          <ref type="ref_dok_id">H801UU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU7</ref>
          <ref type="ref_dok_titel">Yttrandefrihet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NskyPmS1rda9cxBkdGc4H4" type="behandlas_i"/>
        <correspContext corresp="i-NskyPmS1rda9cxBkdGc4H4">
          <ref type="uppgift">2020/21:UU2</ref>
          <ref type="ref_dok_id">H801UU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt utvecklingssamarbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UhN4M9ePeYhVweGBX3NvB9" type="behandlas_i"/>
        <correspContext corresp="i-UhN4M9ePeYhVweGBX3NvB9">
          <ref type="uppgift">2020/21:SfU20</ref>
          <ref type="ref_dok_id">H801SfU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU20</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MGwwfLLKMjHKn2FrXRKH5e" type="behandlas_i"/>
        <correspContext corresp="i-MGwwfLLKMjHKn2FrXRKH5e">
          <ref type="uppgift">2020/21:UU16</ref>
          <ref type="ref_dok_id">H801UU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU16</ref>
          <ref type="ref_dok_titel">Afrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2FjbUMo7WRf28zC48x43yn" type="behandlas_i"/>
        <correspContext corresp="i-2FjbUMo7WRf28zC48x43yn">
          <ref type="uppgift">2020/21:SfU28</ref>
          <ref type="ref_dok_id">H801SfU28</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU28</ref>
          <ref type="ref_dok_titel">Ändrade regler i utlänningslagen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9o6irVLZkLK2rh5PzWU4ww" type="behandlas_i"/>
        <correspContext corresp="i-9o6irVLZkLK2rh5PzWU4ww">
          <ref type="uppgift">2021/22:UU7</ref>
          <ref type="ref_dok_id">H901UU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU7</ref>
          <ref type="ref_dok_titel">Mänskliga rättigheter ur ett tematiskt perspektiv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-76z2mrpK2duu9etKonZK3i" type="motHeader">
        <div xml:id="i-K4557UtqmwS6tTBGHS7Q6J" type="motTitle">
          Motion till riksdagen 2020/21:1304 av Jonas Sjöstedt m.fl. (V)
          Afrikas horn
        </div>
      </div>
      <div xml:id="i-MmGubWro7gnfa2bBwX1Cc5" type="motBody">
        <div xml:id="i-69vbJQ1i3Y3mQGuEhkBRbx" type="TOC">
          <head xml:id="i-WoFXAN2Ca329fnVv5g2Y3C">
            Innehållsförteckning
          </head>
          <list xml:id="i-QJApDF6e5HzKmJUkVfpnig">
            <item xml:id="i-68h997wEEAZjyMrUmqFK51" style="indent-level: 1">
              1 Förslag till riksdagsbeslut
            </item>
            <item xml:id="i-G6qv6aKFUEnjNHQRpFCrYR" style="indent-level: 1">
              2 Inledning
            </item>
            <item xml:id="i-3ikq85cMGvuPvRaYTGkbXT" style="indent-level: 1">
              3 Afrikas horn
            </item>
            <item xml:id="i-MjusDty2zf8f6q8ou9KxB2" style="indent-level: 1">
              4 Etiopien
            </item>
            <item xml:id="i-QPBThE9mA5166kp11xeJyY" style="indent-level: 2">
              4.1 Mänskliga rättigheter och yttrandefrihet
            </item>
            <item xml:id="i-VUQTe9L3uZ1CC1eNfA7wHJ" style="indent-level: 2">
              4.2 Rättssystemet
            </item>
            <item xml:id="i-VVyEeQkpx9Jc3rfwYY77NQ" style="indent-level: 2">
              4.3 Dammen
            </item>
            <item xml:id="i-BsgkaWX8qgPwCHi1CyQg2V" style="indent-level: 2">
              4.4 Situationen för kvinnor och barn
            </item>
            <item xml:id="i-U8Pf7hiQiEJapoQusNf12w" style="indent-level: 2">
              4.5 Fackliga rättigheter
            </item>
            <item xml:id="i-9igsG947LMGvuSictrRcJ9" style="indent-level: 2">
              4.6 Sveriges relation
            </item>
            <item xml:id="i-RueSyHhdWNennxA8RjoNG4" style="indent-level: 1">
              5 Somalia
            </item>
            <item xml:id="i-Fc3r1U78sCoqDsDrgUg8Wy" style="indent-level: 2">
              5.1 Mänskliga rättigheter och yttrandefrihet
            </item>
            <item xml:id="i-7WwXDoyh2aa9CRJvWmpdHL" style="indent-level: 2">
              5.2 Ökat självstyre för Somaliland
            </item>
            <item xml:id="i-SAVCZdAQUtCm6FURudP1bb" style="indent-level: 2">
              5.3 Rättssystemet
            </item>
            <item xml:id="i-KidvSPjJSwDtSRTSiAY4J6" style="indent-level: 2">
              5.4 Flyktingsituationen
            </item>
            <item xml:id="i-92gcErm2gmPpeHN6LNhg35" style="indent-level: 2">
              5.5 Situationen för kvinnor och barn
            </item>
            <item xml:id="i-Mc1duF8dj3HFnyWfNHGYac" style="indent-level: 2">
              5.6 Fackliga rättigheter
            </item>
            <item xml:id="i-TTR9mh9cxvoisJNAShF6X3" style="indent-level: 2">
              5.7 Sveriges relation
            </item>
            <item xml:id="i-EbHanMWt4rVDVYu8UGPw8" style="indent-level: 1">
              6 Eritrea
            </item>
            <item xml:id="i-UKMk9mPugKyxUYsFbuQkHJ" style="indent-level: 2">
              6.1 Mänskliga rättigheter och yttrandefrihet
            </item>
            <item xml:id="i-W1jkJu6tW8Poh2PZtGxpPc" style="indent-level: 2">
              6.2 Dawit Isaak
            </item>
            <item xml:id="i-5BvdD8U74Jua9SZiVqWKZW" style="indent-level: 2">
              6.3 Rättssystemet
            </item>
            <item xml:id="i-XrkcM512qGRSXxT4Jvr4Ky" style="indent-level: 2">
              6.4 Flyktingsituationen
            </item>
            <item xml:id="i-5AxtrVSetMpTcjPbvEQmuD" style="indent-level: 2">
              6.5 Situationen för kvinnor och barn
            </item>
            <item xml:id="i-8N7g8rugRRqXro5Kb1kUgu" style="indent-level: 2">
              6.6 Fackliga rättigheter
            </item>
            <item xml:id="i-XpxhoTBGzgRHtQE27Vzfx9" style="indent-level: 2">
              6.7 Sveriges relation
            </item>
            <item xml:id="i-489NdJuY1De2hh3UjFEuC4" style="indent-level: 1">
              7 Djibouti
            </item>
            <item xml:id="i-5w6hnZqZpqcBqTL16CDGVm" style="indent-level: 2">
              7.1 Mänskliga rättigheter och yttrandefrihet
            </item>
            <item xml:id="i-Da1mWR8Qu4PrwP8izxbszm" style="indent-level: 2">
              7.2 Situationen för kvinnor
            </item>
            <item xml:id="i-VTiuafccPVJkozZhfd5ueJ" style="indent-level: 2">
              7.3 Fackliga rättigheter
            </item>
            <item xml:id="i-R7qEk1ZTGGZDr8DE8CrBce" style="indent-level: 2">
              7.4 Sveriges relation
            </item>
          </list>
        </div>
        <div xml:id="i-Xr2g2DTKVkkg45Jb3WVfrk" type="motProposal" subtype="förslag">
          <head xml:id="i-RTp1ZF3RoAT2piy1vbzjFi">
            1 Förslag till riksdagsbeslut
          </head>
          <list xml:id="i-UxVFc1D4283Wjh9s56ikcU" style="ol">
            <item xml:id="i-M8vaufq3uajvst4rCxweRR">
              Riksdagen ställer sig bakom det som anförs i motionen om att
              ett ökat politiskt och ekonomiskt självbestämmande ska vara en
              av de centrala utgångspunkterna för Sveriges utvecklingssamarbete
              med Afrikas horn och tillkännager detta för regeringen.
            </item>
            <item xml:id="i-FivHQ622KBrcFzhtm9rM1v">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att fler personer som bryter mot de mänskliga rättigheterna ställs
              inför rätta för sina handlingar, och detta tillkännager riksdagen
              för regeringen.
            </item>
            <item xml:id="i-P746Z3scb1uFyBuY8N2LQS">
              Riksdagen ställer sig bakom det som anförs i motionen om att
              Sverige ska såväl som enskilt land som inom EU och FN stärka det
              politiska och ekonomiska stödet till kvinnorörelsen på Afrikas
              horn, och detta tillkännager riksdagen för regeringen.
            </item>
            <item xml:id="i-AFC2SKy4xheTyoasXATXE8">
              Riksdagen ställer sig bakom det som anförs i motionen om att
              Sverige bör, inom ramen för sitt utvecklingssamarbete, stärka
              såväl det politiska som det ekonomiska stödet till hbtq-rörelsens
              arbete på Afrikas horn, och detta tillkännager riksdagen för regeringen.
            </item>
            <item xml:id="i-KQLgFbYq2Zm69PZt3dR7m2">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN alltid lyfta
              fram situationen för personer med funktionsnedsättning i sina
              bilaterala relationer med länderna på Afrikas horn, och detta
              tillkännager riksdagen för regeringen.
            </item>
            <item xml:id="i-CUdZDV7AgTptW4NbSo54tJ">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att stärka de fackliga rättigheterna och stödet till fackliga
              organisationer på Afrikas horn, och detta tillkännager riksdagen
              för regeringen.
            </item>
            <item xml:id="i-NRNVNuJLURvCjBZr2HPxjk">
              Riksdagen ställer sig bakom det som anförs i motionen om att
              Sverige ska såväl som enskilt land som inom EU och FN verka för
              en human migrationspolitik, och detta tillkännager riksdagen för
              regeringen.
            </item>
            <item xml:id="i-8VrabdL48xbQA6ZaAMp2ky">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN medverka
              till att den etiopiska regeringen respekterar alla människors
              mänskliga rättigheter oavsett folkgrupp, och detta tillkännager
              riksdagen för regeringen.
            </item>
            <item xml:id="i-7SH9y7DtcPSdjphB7pB9PV">
              Riksdagen ställer sig bakom det som anförs i motionen om att
              Sverige bör, i EU och FN samt i dialog med AU, stödja förhandlingar
              med målsättningen att uppnå långsiktiga och hållbara villkor kring
              användandet av Gerd-dammen, och detta tillkännager riksdagen för
              regeringen.
            </item>
            <item xml:id="i-DdGD6sC7o9S6Pv8fXrjTVi">
              Riksdagen ställer sig bakom det som anförs i motionen om att
              Sverige kraftfullt bör uppmärksamma de omfattande brotten mot
              de mänskliga rättigheterna i Etiopien såväl i sina bilaterala
              kontakter med regimen som i FN och EU, och detta tillkännager
              riksdagen för regeringen.
            </item>
            <item xml:id="i-JSuhfxfZiZiGKSRtbXxJv">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att Somalia upphör med att avrätta fångar och döma människor till
              döden, och detta tillkännager riksdagen för regeringen.
            </item>
            <item xml:id="i-DYCSopch85K9qnPjrEN4QS">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att Somalia även på federal nivå antar en ny sexualbrottslagstiftning,
              motsvarande sexualbrottslagstiftningen i Puntland och Somaliland,
              med en tydlig 18-årsgräns för barn, och detta tillkännager riksdagen
              för regeringen.
            </item>
            <item xml:id="i-CudUsFAYiajNg2xmuGd1KQ">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN betona vikten
              av att Somalias kvinnor inkluderas i freds- och försoningsarbetet,
              och detta tillkännager riksdagen för regeringen.
            </item>
            <item xml:id="i-MUcTVdeB7D7PscBAyiq7pH">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att alla politiska fångar i Eritrea friges, och detta tillkännager
              riksdagen för regeringen.
            </item>
            <item xml:id="i-TCggnpyQ1mJ8qrfb8AXZ4M">
              Riksdagen ställer sig bakom det som anförs i motionen om att
              regeringen bör tillsätta en undersökningskommission med uppdrag
              att sammanställa de olika insatser som gjorts för Dawit Isaak
              och tillkännager detta för regeringen.
            </item>
            <item xml:id="i-RV5E1wSqv1c17Z4kXgT6Sk">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN verka för
              att Eritrea följer landets konstitution på alla nivåer av rättsväsendet
              samt avskaffar specialdomstolarna, vars verksamhet strider mot
              de mänskliga rättigheterna, och detta tillkännager riksdagen för
              regeringen.
            </item>
            <item xml:id="i-A7nBX9kXvM3PUDquNffN1r">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU och FN understödja
              en demokratisk utveckling, förstärka respekten för mänskliga rättigheter
              och medverka till uppkomsten av ett rättssamhälle i Eritrea, och
              detta tillkännager riksdagen för regeringen.
            </item>
            <item xml:id="i-FyXKDYwvbqh6Xp7cAWuykf">
              Riksdagen ställer sig bakom det som anförs i motionen om att
              Sverige bör såväl som enskilt land som inom EU verka för minskad
              militarisering av Afrikas horn, och detta tillkännager riksdagen
              för regeringen.
            </item>
          </list>
        </div>
        <div xml:id="i-KArvJqDuqh3MJq9f8gNZ7o" type="motContent">
          <head xml:id="i-2sCQ9JFg9J9VFjz9YPPdEe" type="h1">
            2 Inledning
          </head>
          <p xml:id="i-BpDGV1zERfmqgdKcr2MdaJ">
            Afrika är en kontinent i snabb förändring men utvecklingen och
            den ekonomiska tillväxten är långt ifrån entydig. I Afrika bor
            det ungefär 1 miljard människor i över 50 länder och varje land
            har sin egen historia och sin egen unika situation. En erfarenhet
            som dock präglar hela kontinenten är den koloniala historien.
            Den s.k. kapplöpningen om Afrika, då imperialistiska europeiska
            länder stred om att kolonisera Afrika, ligger exempelvis till
            grund för de landsgränser som fortfarande existerar.
          </p>
          <p xml:id="i-QHwGEfNXY5apbFdSViGEBh">
            Den dåtida kolonialismen har i dag på många sätt ersatts av en
            nykolonialism. Afrika är fortfarande världens rikaste kontinent
            när det gäller naturrikedomar samtidigt som människorna som lever
            här tillhör de fattigaste i världen. Orsaken till detta är att
            makten och kontrollen över naturresurserna fortfarande finns utanför
            Afrikas gränser. Stormakter och internationella företag blandar
            sig fortfarande i de afrikanska ländernas affärer och det har
            pågått ända sedan kolonialismen officiellt försvann. Det är dock
            inte enbart de tidigare kolonialstaterna som har ekonomiska intressen
            på kontinenten. Kina spelar exempelvis en nyckelroll i utvecklingen
            som Afrikas största handelspartner och långivare. Att länderna
            inte kontrollerar sina egna tillgångar försvårar den demokratiska
            utvecklingen.
          </p>
          <p xml:id="i-Fjrt26JRMdnxxUenxhDtmN">
            I Amnesty Internationals årsrapport 2019 – Fokus på Afrika, går
            organisationen igenom människorättsutvecklingen i 35 länder i
            Afrika söder om Sahara. I rapporten konstateras det att några
            av världens mest fruktansvärda konflikter fortfarande pågår på
            kontinenten och att både stater, säkerhetsstyrkor och väpnade
            rebellgrupper begår grova brott mot de mänskliga rättigheterna.
            Under 2019 genomfördes en mängd demonstra­tioner mot våld och
            statligt förtryck och för ökade fri- och rättigheter. Många människor
            som kämpade för ökad demokrati kände sig svikna av sina regeringar.
            I några länder ledde demonstrationerna till att stora förändringar
            på människorättsområdet genom­fördes, medan demonstranter i andra
            länder enbart bemöttes med våld och brutalitet.
          </p>
          <head xml:id="i-PZp83sA2wbZvNjiwdDzeYu" type="h1">
            3 Afrikas horn
          </head>
          <p xml:id="i-3ZX7Wh3tp2Q5aZXo2zVZQa">
            I den här motionen fördjupar vi oss i de länder som ligger på
            Afrikas horn. Afrikas horn är en triangelformad halvö i Östafrika
            som sticker ut i Indiska oceanen längs sydkusten av Adenviken.
            De länder som räknas dit är Etiopien, Eritrea, Somalia och Djibouti.
          </p>
          <p xml:id="i-LDVHMnexxMxtciw28KNC2h">
            Afrikas horn är på många sätt drabbat av den koloniala historien,
            auktoritära våldsamma politiska styren, utdragna krig och svältkatastrofer
            orsakade av extrem torka. Trots vissa demokratiska ljusglimtar
            pågår det brott mot de mänskliga rättig­heterna i samtliga länder.
            Krig och konflikter har även bidragit till att regeringarna inte
            klarar av att tillgodose befolkningens behov av hälso- och sjukvård,
            utbildning, bostäder eller en rimlig levnadsnivå. En klar majoritet
            av människorna på Afrikas horn lever i fattigdom. Arbetslösheten
            i samtliga länder är stor och utbildningsnivån på sina håll mycket
            låg. Bristen på sjukvård skapar stor oro bland befolkningen och
            den oron har ökat kraftigt i och med coronapandemin.
          </p>
          <p xml:id="i-9rUiyx7EJ1y2icrynvhWjA">
            Yttrandefriheten är mycket begränsad, och våld, hot och mord
            på journalister, bloggare, oppositionella och människorättsaktivister
            förekommer. I Reportrar utan gränsers sammanställning av pressfrihetsindex
            2020, som rankar 180 länder och regioner utifrån situationen för
            pressfrihet och frihet för journalister, placerades Eritrea, Djibouti
            och Somalia i den sämsta kategorin.
          </p>
          <p xml:id="i-FrzPW8ReM69VSUUqDvyhqT">
            När oberoende och oppositionell media stängs ner eller tvingas
            till självcensur blir tillgången till information på nätet allt
            viktigare. I flera länder har nedstängning av internet eller begränsningar
            av sociala medier varit ett vanligt vapen mot informations­spridning,
            särskilt i samband med oroligheter eller politiska val.
          </p>
          <p xml:id="i-9fCEJd5TdnHAwSiwjJnmhA">
            Rättssäkerheten för befolkningen på Afrikas horn är mycket dålig
            och tilltron till rättssystemet är låg. Trots att insynen är begränsad
            finns det flera rapporter om god­tyckliga arresteringar, långa
            fängelsevistelser utan rättegång och utomrättsliga avrätt­ningar.
            På den afrikanska kontinenten är det 18 länder som använder sig
            av dödsstraffet. Antalet utfärdade dödsstraff steg med 53 procent
            från minst 212 år 2018 till minst 325 under 2019. Somalia tillhör
            ett av de fyra länder som utförde flest avrättningar under 2019.
            Enligt Amnestys årliga sammanställning dömdes minst 24 personer
            till döden under 2019 och minst 12 dödsstraff verkställdes i landet.
          </p>
          <p xml:id="i-51AsofbaF1yPhvXtbfv2DZ">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där bl.a. mötesfrihet, organi­sationsfrihet, religionsfrihet,
            strejkrätt, yttrandefrihet samt allmänna, fria och hemliga val
            framhålls som nödvändiga beståndsdelar i ett demokratiskt samhälle.
            Lika stor vikt läggs vid sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändig för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
          </p>
          <p xml:id="i-Nv167a22kVUq5XJ8ianqY6">
            Att länderna i Afrika saknar makt över sina egna samhällen, sina
            naturtillgångar och sin framtid är sannolikt det största hindret
            för en positiv utveckling. Det finns många exempel på hur försök
            till fattigdomsbekämpning har slagits sönder av omvärldens krav,
            multinationella företags plundring eller orättvisa handelsregler.
            För att en demokratisk utveckling ska vara möjlig måste den afrikanska
            befolkningen tillåtas att formulera sina egna mål och visioner.
            Ett ökat politiskt och ekonomiskt självbe­stämmande ska därför
            vara en av de centrala utgångspunkterna för Sveriges utveck­lingssamarbete
            med Afrikas horn. Detta bör riksdagen ställa sig bakom och ge
            regeringen till känna.
          </p>
          <p xml:id="i-C1yYzELXd1bcCutmZiec7">
            En annan orsak till att våldet och de väpnade konflikterna fortsätter
            är att brotten mot de mänskliga rättigheterna aldrig utreds ordentligt
            och att ingen behöver stå till svars för de grova övergrepp som
            begås. Trots att det har skett rättsliga framsteg i vissa länder
            är det fortfarande mycket svårt för offer att få upprättelse.
            För att stärka rätts­väsendet på Afrikas horn, och i förlängningen
            minska våldet, bör Sverige som enskilt land, såväl som inom EU
            och FN, verka för att fler personer som bryter mot de mänskliga
            rättigheterna ställs inför rätta för sina handlingar. Detta bör
            riksdagen ställa sig bakom och ge regeringen till känna.
          </p>
          <p xml:id="i-2qQfHpaRCXcMy5EhSZksJ5">
            Diskriminering och marginalisering p.g.a. kön är fortfarande
            mycket vanligt före­kommande, likaså mäns våld mot kvinnor och
            flickor. Trots att ansträngningar görs på flera håll för att skydda
            kvinnor och flickor så är förekomsten av våldtäkt och andra sexuella
            övergrepp utbredd. Mörkertalet är troligtvis mycket stort eftersom
            stigmat för offret ofta leder till ytterligare utsatthet. I länderna
            på Afrikas horn är kvinnlig köns­stympning fortfarande vanligt
            förekommande. Trots att en viss tillbakagång kan ses och medvetenheten
            om vikten av att förhindra kvinnlig könsstympning ökar hos både
            befolkningen och myndigheter i länderna går utvecklingen alldeles
            för långsamt. Hälso- och sjukvårdssystemen är generellt svaga
            och coronapandemin har gjort situationen än värre. Kvinnor och
            barn är de som drabbas svårast.
          </p>
          <p xml:id="i-KLrSDN8XvjUVzX7chniY9a">
            Om Afrika ska kunna ta sig an sina utmaningar har man inte råd
            att exkludera kontinentens kvinnor från politik och ekonomi. Sexuellt
            våld, tvångsgifte, kvinnlig könsstympning, ojämlik fördelning
            av resurser mellan män och kvinnor, mäns våld mot kvinnor samt
            den höga andelen flickor som utestängs från utbildning skapar
            avgörande hinder för all form av samhällelig utveckling i Afrika.
            I motionen En svensk utveck­lingspolitik för rättvisa, jämställdhet
            och hållbar utveckling (2018/19:757) går det att läsa mer om Vänsterpartiets
            feministiska utvecklingspolitik.
          </p>
          <p xml:id="i-Mr5ueRahL2zzuFw2KsaurE">
            Varje strategi för utveckling och fattigdomsbekämpning som vill
            vara framgångsrik måste därför inkludera ett tydligt jämställdhetsperspektiv.
            Sverige ska därför som enskilt land, såväl som inom EU och FN,
            stärka det politiska såväl som det ekonomiska stödet till kvinnorörelsen
            på Afrikas horn. Detta bör riksdagen ställa sig bakom och ge regeringen
            till känna.
          </p>
          <p xml:id="i-DZMcyavJ1k4GaTFXTdFM4p">
            Även våld och trakasserier mot hbtq-personer är vanligt. Enligt
            rapporten State-Sponsored Homophobia 2019 sammanställd av organisationen
            The International Lesbian, Gay, Bisexual, Trans and Intersex Association
            (ILGA) är homosexualitet lagligt i 21 av Afrikas 54 länder. Att
            det inte finns ett förbud betyder dock inte att situationen för
            hbtq-personer är säker eller att det finns några rättigheter för
            gruppen. På Afrikas horn är homosexualitet förbjudet i samtliga
            länder. Somalia är ett av sex länder i världen där hbtq-personer
            kan dömas till döden. I Etiopien kan brottet ge upp till tre års
            fängelse men ingen verkar ha blivit dömd till det. Andra lagar
            som gör det olagligt att inneha och sprida ”grovt oanständigt
            material” används dock för att trakassera och blockera hbtq-organisationers
            webbplatser. Sverige bör även ta en ledande roll i arbetet med
            att stötta de modiga afrikanska hbtq-personer som kämpar för sina
            mänskliga rättigheter. Sverige bör, inom ramen för sitt utvecklingssamarbete,
            stärka det politiska såväl som det ekonomiska stödet till hbtq-rörelsens
            arbete på Afrikas horn. Detta bör riksdagen ställa sig bakom och
            ge regeringen till känna.
          </p>
          <p xml:id="i-PDdnNPfLXTn5jDUqEnrAgN">
            Situationen för personer med funktionsnedsättning skiljer sig
            lite mellan länderna på Afrikas horn men gruppen utsätts ofta
            för diskriminering grundad i stigmatisering och nedvärderande
            attityder. I Somalia förekommer det att kvinnor med funktionsned­sättning
            utsätts för våldtäkt och tvångsäktenskap. Tvångsvård av personer
            med psykisk eller kognitiv funktionsnedsättning är vanligt förekommande
            och förhållandena på sådana vårdinrättningar är mycket bristfälliga
            vad gäller både fysisk miljö och behand­lingsmetoder. Det är ytterst
            viktigt att personer med funktionsnedsättning inte glöms bort
            i Sveriges utrikespolitiska arbete. Sverige bör därför som enskilt
            land, såväl som inom EU och FN, alltid lyfta situationen för personer
            med funktionsnedsättning i sina bilaterala relationer med länderna
            på Afrikas horn. Detta bör riksdagen ställa sig bakom och ge regeringen
            till känna.
          </p>
          <p xml:id="i-CSKDPBM4DKULUktRAMrJiX">
            Arbetssituationen för människorna på Afrikas horn måste förbättras.
            Centralt för arbetet med att stärka respekten för de fackliga
            rättigheterna är att stödja de löntagare som, ofta under svåra
            förhållanden, organiserar sig för sina intressen och för förändring.
            Sverige bör som enskilt land, såväl som inom EU och FN, verka
            för att stärka de fackliga rättigheterna och stödet till fackliga
            organisationer på Afrikas horn. Detta bör riksdagen ställa sig
            bakom och ge regeringen till känna.
          </p>
          <p xml:id="i-CmMN8WWnoSpY5SpMUFct15">
            Långvariga konflikter, tillsammans med återkommande humanitära
            kriser och ihållande kränkningar av de mänskliga rättigheterna,
            har tvingat hundratusentals människor att fly sina hem på jakt
            efter skydd. Många är flyktingar i sitt eget land eller flyr till
            något av grannländerna. Människor på flykt är en mycket utsatt
            grupp. Risken för våld, övergrepp och människohandel är överhängande
            i de flyktingläger som finns på Afrikas horn. Som i alla kris-
            och krigsdrabbade områden så är det kvinnorna och barnen som är
            hårdast drabbade.
          </p>
          <p xml:id="i-8NPGFMZEcoQY1SYJbKd5Vs">
            Utvecklingspolitiken har en viktig roll i att bekämpa migrationens
            orsaker, såsom fattigdom, förföljelse, krig, förtryck och miljöförstöring.
            Men utvecklingspolitiken och biståndsinsatser får aldrig användas
            för att hindra människor från att fly eller ta sig just till Europa.
            Det går emot biståndets principer, det är kontraproduktivt och
            riskerar att leda till att grundläggande mänskliga rättigheter,
            inkluderat asylrätten, kränks. För Vänsterpartiet är det centralt
            att det alltid ska vara de fattigas perspektiv på utveckling som
            styr var och hur biståndet bedrivs. Agenda 2030 ska vara vägledande
            i detta arbete. När utvecklingen inom EU går åt fel håll måste
            Sverige stå upp för asylrätten och de grundläggande principerna
            för effektivt bistånd samt visa hur migration och utveckling hänger
            ihop och kan stärka varandra. Sverige ska som enskilt land, såväl
            som inom EU och FN, verka för en human migrationspolitik. Detta
            bör riksdagen ställa sig bakom och ge regeringen till känna.
          </p>
          <head xml:id="i-H1UzYbXVdTtEVi5fzSTd6m" type="h1">
            4 Etiopien
          </head>
          <p xml:id="i-JfgCR3WSMXQVDMGH2CzpqB">
            Etiopien är ett av de äldsta kristna länderna i Afrika och ett
            av få områden på kontinenten som aldrig koloniserades. Landet
            har traditionellt sett varit ett kejsardöme men matbrist, etniska
            spänningar, missnöje över korruption och bristande utveckling
            samt ekonomiska problem, p.g.a. oljekrisen 1973, bidrog till att
            Etiopiens kejsare Haile Selassie störtades av militären 1974.
            Han hade då styrt landet enväldigt sedan 1930. Ett militärråd
            tog över makten och utropade en socialistisk stat. Efter hand
            hårdnade det politiska klimatet som i den etiopiska historien
            beskrivs som den ”röda terrorn”. För­tryck och hungerkatastrofer
            ledde i sin tur till att motståndsgrupper tog till vapen och ett
            inbördeskrig utbröt. Olika rebellrörelser kämpade för att deras
            respektive folkgrupp skulle få makt och rättigheter. När militärregimen
            föll samman i samband med Sovjet­unionens sammanbrott 1991 lyckades
            gerillagruppen Tigreanska folkets befrielsefront (TPLF), som hade
            sina rötter i regionen Tigray, besegra militärregimen. De utropade
            sedan en så kallad demokratisk federal republik och tog makten
            genom sitt närstående parti Etiopiska folkets revolutionära demokratiska
            front (EPRDF) och skapade en enpartistat. Ett parti som även det
            domineras av tigreaner och som har styrt landet sedan dess. De
            förhoppningar som fanns om tydliga demokratiska framsteg, flerpartisystem
            och ökad respekt för de mänskliga rättigheterna har dock långt
            ifrån infriats. EPRDF utgör en federation av olika folkgrupper,
            men den dominerande makten har alltid funnits hos tigreaner och
            amharer. Samtidigt som den största folkgruppen oromo stängts ute
            från makten.
          </p>
          <p xml:id="i-33JJwjjmkGd5rdPrrcqXKf">
            Våren 2018 valde EPRDF Abiy Ahmed till ny premiärminister när
            den tidigare premiärministern Hailemariam Desalegn valde att avsäga
            sig uppdraget. Med Abiy Ahmed, själv med föräldrar som var oromo
            respektive amharer, vid makten har en viss demokratisering av
            landet skett. Han har exempelvis gett tusentals etiopiska fångar
            amnesti, däribland journalister, bloggare och oppositionspolitiker.
            Den tidigare terrorist­stämplade oppositionen har blivit laglig
            och han har slutit ett fredsavtal med gerillan Ogadens nationella
            befrielsefront (ONFL). Han beskrivs som en nyckelspelare bakom
            avtalet mellan militärrådet och den civila oppositionen i Sudan
            efter diktatorn Omar al-Bashirs fall. En av viktigaste händelserna
            i regionen är fredsavtal med Eritrea efter 30 år utan långvarig
            fred. Dessa reformer ledde till att premiärminister Abiy Ahmed
            till­delades Nobels fredspris 2019.
          </p>
          <head xml:id="i-K69MXHRDeB5f4hzawUJWvf" type="h2">
            4.1 Mänskliga rättigheter och yttrandefrihet
          </head>
          <p xml:id="i-AKJEaXugxhp1VCN6c7CaeW">
            Tortyr och annan grym, omänsklig eller förnedrande behandling
            eller bestraffning är förbjuden enligt den etiopiska konstitutionen.
            Trots detta har flera internationella människorättsorganisationer
            under flera års tid rapporterat om förekomsten av sådan behandling
            vid polisstationer och i fängelser. Tidigare regeringschefer har
            dock avfärdat påståenden om att tortyr och maktmissbruk förekommer.
            I ett tal till parlamentet 2018 erkände premiärminister Abiy som
            första premiärminister att regeringen använt tortyr och andra
            olagliga tillvägagångssätt. I början av 2018 stängdes Maekelawi
            internerings­center, känt för tortyr och misshandel av politiska
            fångar. Efter att media och interna­tionella organisationer rapporterat
            om missförhållanden stängdes ytterligare ett antal anläggningar
            ned, bl.a. det ökända Ogadenfängelset.
          </p>
          <p xml:id="i-Xb4D8H6Z5485h3N1164sQS">
            Trots de demokratiska framsteg som de politiska reformerna har
            fört med sig sker det fortfarande många brott mot de mänskliga
            rättigheterna i landet. Enligt Amnestys rapport fortsätter de
            godtyckliga arresteringarna och polis och militär bär ansvaret
            för många grova övergrepp och tusentals mord under förra året.
          </p>
          <p xml:id="i-Bf3KJznJYh6TL4ivJDS9Mn">
            Sedan 2018 har konflikter och spänningar mellan regioner och
            etniska grupper ökat. Dessa konflikter förekommer i hela landet
            men några områden där spänningarna varit som störst är kring västra
            Guji/Gedeo i Oromia och den södra regionen SNNPR samt i gränslandet
            mellan Somali- och Oromiaregionerna och Amhara- och Tigrayregionerna.
            Konflikterna har lett till ett stort antal skadade och döda samt
            ett mycket stort antal internflyktingar. Etiopien hade enligt
            organisationen Internal Displacement Monitoring Centre (IDMC)
            flest nya konfliktrelaterade internflyktingar i världen 2018,
            närmare 2,9 miljoner. Regeringen har kritiserats för att ha begränsat
            tillgången till humanitärt stöd och för att inte ta problemet
            på allvar. Regeringen har också kritiserats för bristen på ansvarsutkrävande
            för de som genom våld och hot drivit personer på flykt.
          </p>
          <p xml:id="i-8bi9bbRUqnkvKVqfe4BeR">
            Under sommaren 2020 har de etniska spänningarna förstärkts ytterligare
            efter att sångaren Hachalu Hundessa mördats på öppen gata i Addis
            Abeba. Hans politiska sånger utgjorde en viktig del av oromofolkets
            proteströrelse och kort före mordet hade Hundessa kritiserat det
            etiopiska ledarskapet. Mordet utlöste en våg av protester, våld
            och skadegörelse bland framför allt unga från oromofolket, kallade
            queerroo. Våldet var riktat mot andra etniska och religiösa grupper
            och har beskrivits som planerat och välorganiserat. Enligt AP
            dog minst 239 personer i oroligheterna. I samma veva arresterades
            ca 5 000 personer i Addis Abeba och Oromiaregionen. Bland de gripna
            fanns människorättsjournalisten Eskinder Nega som även är ordförande
            för det politiska partiet Balderas och som tidigare hade varnat
            för ökade etniska konflikter.
          </p>
          <p xml:id="i-2xq9QHiBEVktEZNtfqPoh6">
            Trots att konstitutionen garanterar mötesfrihet är denna i realiteten
            begränsad. Möten eller demonstrationer nekas ofta av myndigheterna
            med hänvisning till säkerhetsläget och trafiksituationen. Övervåld
            mot demonstranter förekommer fortfarande i samband med demonstrationer
            och protester. I samband med en demonstration i huvudstaden Addis
            Abeba i september 2018 sköts och dödades fem personer av säkerhetsstyrkorna.
          </p>
          <p xml:id="i-6oXCFyyb5y6HBo9JeAGgtd">
            Situationen vad gäller yttrande-, press- och informationsfrihet
            har under många år varit mycket svår i Etiopien, inte minst efter
            införandet av en antiterrorismlag 2009 som möjliggjort frihetsberövanden
            och fängslanden av oliktänkande på mycket vaga grunder. Lagen
            bidrog också till att journalister och människorättsförsvarare
            började tillämpa självcensur och många flydde även landet. Privata
            medier existerar men staten kontrollerar nyhetsflödet genom att
            bl.a. dominera radio och tv, de statliga tryckerierna, internet
            och telefoni samt det statliga monopolet Ethio telecom. Regeringen
            bevakar och censurerar internet genom att blockera hemsidor och
            sociala medier.
          </p>
          <p xml:id="i-CHZLBKR6DqCuVfkHtY9CV5">
            Regeringen har det senaste året initierat en rad omfattande reformer
            för att stärka yttrande- och pressfriheten. Antiterrorismlagen
            är under revidering, likaså den rådande medielagen. Ett mycket
            stort antal journalister och bloggare har släppts ur fängelserna
            och pågående åtal har lagts ned. Flera webbplatser är inte längre
            blockerade och ett antal nya och privatägda tidningar har startats
            det senaste året. Etiopien steg därför mellan 2018 och 2019 hela
            40 platser på Reportrar utan gränsers pressfrihetsindex, från
            plats 150 till plats 110. Samtidigt kvarstår problemen med självcensur,
            journalistiskt oberoende och tillgång till internet. Regeringen
            har vid flera tillfällen stängt ned tillgången till mobilt internet
            till följd av säkerhetsrelaterade händelser i landet. I juni 2019
            stängdes internet ned helt under flera dagar i sträck, enligt
            uppgift motiverat av den nationella examensperioden i skolorna.
          </p>
          <p xml:id="i-USiXaxLgzhZzqopf8JFeGd">
            Även beslutet att skjuta upp det val som var inplanerat i augusti
            i år har skapat stora politiska spänningar. Orsaken till beslutet
            var oron för smittspridning av covid-19 men beskedet ledde till
            stora konflikter och åsiktsskiljaktigheter om hur formen för framtida
            val ska se ut.
          </p>
          <p xml:id="i-7EFMkLCrWfNGPmgQRWLYKp">
            Våldet och de etniska och politiska spänningarna är en stor utmaning
            för premiär­minister Abiy Ahmed och trots att arbetet för en demokratisering
            har påbörjats inom flera områden så är det långt kvar för enpartistaten
            Etiopien. För Vänsterpartiet är det ytterst viktigt att allas
            mänskliga rättigheter respekteras oavsett etnisk tillhörighet
            och vi anser att ett mer jämställt samhälle tillsammans med införandet
            av en flerpartidemokrati är nyckeln till att motverka etnonationalistiska
            strömningar. Sverige bör därför som enskilt land, såväl som inom
            EU och FN, medverka till att den etiopiska regeringen respekterar
            alla människors mänskliga rättigheter oavsett folkgrupp. Detta
            bör riksdagen ställa sig bakom och ge regeringen till känna.
          </p>
          <head xml:id="i-U4xBk9CT7xEc7k2p7LRBum" type="h2">
            4.2 Rättssystemet
          </head>
          <p xml:id="i-MbQdsKkM8rVoWucf2Cwa8n">
            Trots rättsväsendets formella oberoende och positiva utveckling
            präglas det alltjämt av stora utmaningar. Politiska och ekonomiska
            intressen genomsyrar i viss utsträckning fortfarande rättsprocesserna.
            Rättssystemets oberoende påverkas av bristande resurser och låga
            löner för domare, åklagare och övriga anställda. Domstolarna är
            under­bemannade och överhopade av ärenden. Rättsprocessen för
            anhållna och häktade blir ofta lång, ibland flera år.
          </p>
          <p xml:id="i-WachKtpEjUcVUNBsCJwWDB">
            Konstitutionen erkänner religiösa och informella domstolar. Majoriteten
            av Etiopiens befolkning bor på landsbygden med begränsad tillgång
            till det formella rättssystemet. Det informella rättssystemet
            och informella konfliktlösningsmekanismer spelar därför en betydande
            roll. Vissa av dessa religiösa och kulturella mekanismer bygger
            på könsstereotypa föreställningar och tenderar därför att diskriminera
            kvinnor, som därmed får begränsad tillgång till rättsskipning.
          </p>
          <p xml:id="i-RJB2Meo51PoiBft9srg8hu">
            Enligt Transparency Internationals index för upplevd korruption
            för 2018 rankas Etiopien på plats 114 av 180 länder, en försämring
            från plats 107 år 2017. Korruptions­bekämpning är en prioriterad
            fråga för regeringen. De senaste åren har ett 60-tal offentliga
            personer arresterats för korruptionsbrott. Åtgärderna har dock
            kritiserats för att vara politiserade och särskilt riktade mot
            vissa etniska grupper eller personer som förknippas med den förra
            regeringen.
          </p>
          <p xml:id="i-7bSmNsGvCyWfxBVeSXm5Bt">
            Det finns en uttryckt vilja från central nivå att ta itu med
            straffriheten som rått för tidigare brott mot de mänskliga rättigheterna.
            I november 2018 arresterades 63 personer, inklusive anställda
            i staten och militären, misstänkta för brott som kränkt de mänskliga
            rättigheterna och för korruption. Även om människorättsorganisationer
            välkomnat ökat fokus på ansvarsutkrävande har de också kritiserat
            arresteringarna för att vara politi­serade och etniskt selektiva.
            Staten har också kritiserats för bristande förmåga och/eller vilja
            att ställa ansvariga för etniskt våld till svars, i synnerhet
            i Oromoregionen. I december 2018 antogs en lag för att etablera
            en nationell försoningskommission i landet. Kommissionens medlemmar
            har utsetts men processen går långsamt och det är fortfarande
            oklart vilka typer av händelser kommissionen ska utreda.
          </p>
          <head xml:id="i-EJF9Fv6DfNfkT54joSZqDG" type="h2">
            4.3 Dammen
          </head>
          <p xml:id="i-3ff7rMszX7dNfAweEu22Zo">
            Spänningar mellan Etiopien och Egypten har på senare tid uppstått.
            Detta p.g.a. att Etiopien började bygget av en Stor etiopiska
            renässansdammen (GERD), vid Blå Nilen under den arabiska våren
            2011 utan att konsultera Egypten. Dammen är en stor nationell
            angelägenhet och stolthet för Etiopien och är finansierad bl.a.
            av särskilda skatter. När den står klar 2022 så kommer den kunna
            förse 65 miljoner etiopier med elektricitet. Egypten oroar sig
            dock för att den enorma dammen ska påverka vattenmängden i Nilen
            och då även det egyptiska folkets tillgång till vatten. Ett avtal
            från 1959 ger Egypten och Sudan rätt till nästan allt Nilens vatten.
            Det ger också Egypten vetorätt över byggprojekt i länder uppströms
            som kan påverka den egna vattenförsörjningen. Men Etiopien säger
            sig inte begränsas av ett så pass gammalt kolonialt avtal och
            menar att dammen inte kommer att påverka Nilen i så stor utsträckning.
            Egyptens president bad USA att medla i konflikten men förhandlingarna
            strandade i februari då Etiopien lämnade samtalen. Sedan dess
            har processen formellt inte återupptagits och diplomatiska ansträngningar
            har pågått för att försöka dämpa spänningarna. Etiopien har nu
            meddelat att man tänker börja fylla dammen enligt tidsplanen vilket
            har lett till hot om militärt ingripande från Egyptens sida.
          </p>
          <p xml:id="i-DzVRK9zGokDHY2UHzwh74k">
            Dammprojektet är en väldigt laddad fråga i regionen. För Etiopien
            handlar det om både ekonomisk och politisk prestige. För Egypten
            skulle dammen innebära att landet blev tvunget att erkänna rätten
            för länder som ligger uppströms att använda det vatten som historiskt
            har varit deras att bestämma över.
          </p>
          <p xml:id="i-MKod4AWmhQ3CVKnNWaLFot">
            Det finns ett stort behov av elektricitet på Afrikas horn, vilket
            renässansdammen är ett viktigt svar på. Vilken inverkan bygget
            har på naturen och hur det påverkar ursprungsbefolkningens levnadssituation
            har dock inte utretts ordentligt. Risken är överhängande att konflikterna
            i området ökar i takt med att dammen fylls med vatten. I framtiden
            behövs mindre, mer regionala, projekt för att stärka energiförsörjningen
            på Afrikas horn. Sverige bör, i EU och FN samt i dialog med AU,
            stödja förhandlingar med målsättningen att uppnå långsiktiga och
            hållbara villkor kring användandet av GERD. Detta bör riksdagen
            ställa sig bakom och ge regeringen till känna.
          </p>
          <head xml:id="i-WfN4YDg5o7u1ZGsd73ahMZ" type="h2">
            4.4 Situationen för kvinnor och barn
          </head>
          <p xml:id="i-KwFGspFqEtYqKkszfDJXVM">
            Etiopien har ratificerat FN:s konvention om avskaffandet av alla
            former av diskrimine­ring mot kvinnor och landets konstitution
            fastlägger samma rättigheter för kvinnor och män. I praktiken
            har kvinnor en svagare ställning i samhället. Nationell lagstiftning
            slår fast att mannen är familjens överhuvud och ensam förmyndare
            för barn över fem år. Kvinnor har även en begränsad möjlighet
            att äga, bestämma över och ärva mark och naturresurser, vilket
            begränsar deras möjlighet till inkomst och självförsörjande.
          </p>
          <p xml:id="i-RbnQEMPKGEWuQMKxMKRzhQ">
            Sexuellt våld och våld mot kvinnor är förbjudet men alltjämt
            ett utbrett problem. Straffen för denna typ av brott är allmänt
            sett låga. Våldtäkt inom äktenskapet är inte brottsligt. Barnäktenskap
            och kvinnlig könsstympning är förbjudet men förekommer i stor
            utsträckning i vissa regioner. 65 procent av kvinnorna i åldern
            15‑49 år uppgav 2016 att de var omskurna. I vissa regioner är
            motsvarande siffra 95‑98 procent. Enligt uppgifter från regeringen
            2016 är 40,3 procent av kvinnorna gifta innan den lagliga åldern
            18 år och 14,1 procent innan 15 års ålder.
          </p>
          <p xml:id="i-Uojgjhpk4qHx5Jo9MRwHEL">
            Abort är olagligt, men det finns flera undantag såsom vid våldtäkt,
            incest, foster­skador eller då kvinnans liv är i fara. Tillämpningen
            av lagen är liberal och antalet illegala, osäkra aborter är nedåtgående.
          </p>
          <p xml:id="i-Ph7btAQfXR9wE53wTZ36kU">
            Könsstympning av flickor minskar enligt FN:s högkommissarie för
            de mänskliga rättigheterna (OHCHR). Det finns dock överlag stora
            brister i institutionell kapacitet och ekonomiska resurser när
            det gäller skydd av barns rättigheter. Gatubarn är vanligt förekommande,
            särskilt i storstäderna. Bara i Addis Abeba finns omkring 50 000
            gatubarn och siffran ökar. Den humanitära situationen i landet
            bidrar till att ungdomar och barn flyr landsbygden eller skickas
            iväg av sina föräldrar till storstäderna för att börja jobba.
            Trots att det är förbjudet att köpa sexuella tjänster av barn
            förekommer barnprostitution. Straffbarhetsåldern för barn är nio
            år men barn mellan 9 och 15 år ska enligt lag inte dömas till
            fängelsestraff. Det finns dock flera exempel på när även barn
            under 16 har suttit i fängelse.
          </p>
          <head xml:id="i-JnwTLJapxrLFE4YLoaA6Pw" type="h2">
            4.5 Fackliga rättigheter
          </head>
          <p xml:id="i-KpQyk8EQkWwWkoWFBNhyP6">
            Etiopien har haft en stark ekonomisk tillväxt i många år och
            har den jämnaste inkomst­fördelningen bland de afrikanska länderna.
            Trots det är landet ett av de fattigaste länderna i världen. Ekonomin
            bygger på jordbruk som står för 90 procent av varu­exporten, varav
            kaffe utgör 60 procent. Trots planer på privatisering ägs fortfarande
            90 procent av industrin av staten. Servicesektorn, ledd av det
            statligt ägda flygbolaget Ethiopian Airlines som är Afrikas största,
            står för en stor del av valutainkomsterna.
          </p>
          <p xml:id="i-T8GQXbFTQxPXpBjGhuxDfv">
            En mycket liten del av Etiopiens anställda är fackligt aktiva.
            Fackföreningsrörelsen är koncentrerad till industriarbetare i
            huvudstaden Addis Abeba. Lagen förbjuder specifikt lärare, vårdpersonal,
            domare, åklagare, säkerhetstjänstarbetare, hushålls­arbetare och
            säsongsarbetare att organisera sig i fackföreningar. Regimen har
            länge varit en av de mest antifackliga i Afrika. Många fackligt
            anslutna har trakasserats, miss­handlats och fängslats av myndigheterna.
            Den demokratiseringsprocess som nu pågår i landet har ännu inte
            påverkat fackföreningsrörelsen i någon positiv riktning enligt
            organisationen Union to Union.
          </p>
          <p xml:id="i-CB4ScbCnoU3R4Ua7N9JzLH">
            International Labour Organization (ILO) är ett FN-organ med uppdrag
            att åstadkomma internationella regler på arbetsmarknaden för att
            förhindra att arbetare utnyttjas och exploateras. ILO:s åtta s.k.
            kärnkonventioner utgör en minimistandard för arbetsvillkor över
            hela världen. Exempel på konventioner är förbud mot tvångs- och
            straffarbete, förbud mot de värsta formerna av barnarbete, rätten
            att organisera sig och förhandla kollektivt samt lika lön för
            lika arbete, oavsett kön. Etiopien har ratificerat samtliga åtta
            kärnkonventioner, men brott mot konventionerna sker systematiskt.
          </p>
          <head xml:id="i-EvYD3qzot3RgLGtjZQPBP6" type="h2">
            4.6 Sveriges relation
          </head>
          <p xml:id="i-DnGTrpDzdJJ3vka8fg3DzX">
            Etiopien blev 1954 Sveriges första biståndsland. Den bilaterala
            relationen i dag spänner över regionala och internationella frågor,
            handel, investeringar och näringslivskontakter, miljö/klimat och
            utvecklingssamarbete. Den stora etiopiska diasporan i Sverige
            utgör ytterligare en länk mellan länderna. Flera svenska enskilda
            organisationer, inklusive Svenska kyrkan, är aktiva i Etiopien.
            Flera svenska företag är likaså verksamma i Etiopien. Den starka
            ekonomiska utvecklingen i landet sammantaget med pågående reformer
            innebär god potential för ökade ekonomiska förbindelser. Sveriges
            utveck­lingssamarbete med Etiopien är inriktat mot demokrati och
            mänskliga rättigheter, klimat och miljö samt affärsklimat och
            social trygghet.
          </p>
          <p xml:id="i-NnceJYG2XtHjqzdxibiLkF">
            Vänsterpartiet menar att Sverige måste använda sin position för
            att stärka en demokratisk utveckling i Etiopien med respekt för
            de mänskliga rättigheterna. Sverige bör kraftfullt uppmärksamma
            de omfattande brotten mot de mänskliga rättigheterna i Etiopien
            såväl i sina bilaterala kontakter med regimen som i FN och EU.
            Detta bör riksdagen ställa sig bakom och ge regeringen till känna.
          </p>
          <head xml:id="i-Uoqo4KGAx7fVdY7fPoKx6U" type="h1">
            5 Somalia
          </head>
          <p xml:id="i-Ggjq7PDa3Vr2JRGP5nzmm">
            Somalia blev ett självständigt land 1960. Innan dess hade den
            norra delen av landet varit under brittiskt kolonistyre och den
            sydliga delen under italienskt kolonistyre. Kort tid efter Somalias
            självständighet tog befälhavaren Siad Barre makten genom en militär­kupp
            och fick stöd av Sovjetunionen. Under det kalla kriget var det
            strategiskt belägna Somalia en bricka i spelet mellan USA och
            Sovjetunionen. Siad Barre var en brutal diktator. Han hade makten
            i landet fram till 1991 då han störtades i en militärkupp och
            efter det uppstod det ett maktvakuum. Olika väpnade grupper som
            hade kämpat tillsammans mot Barres regim började nu kriga sinsemellan
            om makten, vilket ledde till att ett inbördeskrig bröt ut. Under
            pågående krig drabbades Somalia av torka och hungersnöd. Kombinationen
            av inbördeskrig och hungersnöd skapade en humanitär kris som ledde
            till att FN-styrkor, med USA i spetsen, ingrep i konflikten under
            perioden 1992‑1995.
          </p>
          <p xml:id="i-39hHFyGaKhKvEnhbUTRzh2">
            När USA och FN drog tillbaka sina styrkor uppstod ett nytt maktvakuum
            i Somalia. Situationen gjorde det möjligt för olika delar av landet
            att utveckla sig i sin egen riktning. Den nordvästliga delen av
            landet, känd som Somaliland, blev en närmast självständig demokratisk
            stat även om den officiellt förblev en del av Somalia. Den nordöstliga
            delen, känd som Puntland, utvecklades också i mer självständig
            riktning. I den södra delen däremot, ofta kallad Sydsomalia, där
            huvudstaden Mogadishu ligger, fortsatte kriget och laglösheten.
            Sedan 2006 har det pågått en konflikt mellan olika rebellgrupper
            och en svag och korrupt somalisk regering. Regeringen har fått
            avgörande stöd från bl.a. USA, Etiopien och Kenya samt från organisationer
            som FN och Afrikanska unionen (AU). I dag är det primärt den islamistiska
            organisationen al‑Shabaab, som tidvis har kontrollerat stora områden
            i södra Somalia, som slåss mot regeringen och dess allierade.
          </p>
          <p xml:id="i-FRxx6Ur739ijVK7P7LSjFA">
            Även om Somalia under många år saknade en centralmakt har det
            funnits en rad informella maktcentra i lokalsamhällena. Tillsammans
            med borgmästare, klanäldste, affärsmän, kvinnogrupper och andra
            har de i viss mån fortsatt att fungera som ett slags myndigheter
            på lokal nivå. Enligt en fredsplan skulle allmänna val hållas
            i Somalia 2016 men den bristande säkerheten i landet innebar att
            det inte var möjligt. Hösten 2016 utsåg 14 000 delegater, som
            bestod av klanäldste och regionala ledare, ledamöter till det
            nya parlamentets båda kammare. Parlamentet utsåg i februari 2017
            Mohamed Abdullahi ”Farmajo” till ny president. Efter en misstroendeomröstning
            i parlamentet avsattes premiärministern i juli 2020 efter oenighet
            kring formerna för nya allmänna val med anledning av coronapandemin.
            Nyvald premiärminister blev den svensk-somaliske medborgaren Mohamed
            Hussein Roble.
          </p>
          <head xml:id="i-KdH7xfsLKjmc6LfnqU9x3e" type="h2">
            5.1 Mänskliga rättigheter och yttrandefrihet
          </head>
          <p xml:id="i-T8hi3TZDCWsKDz127Tq44U">
            I Amnestys lägesrapport om de mänskliga rättigheterna i Afrika
            under 2019 beskrivs Somalia som ett land där den politiska situationen
            är mycket spänd. Alla parter som deltar i den pågående konflikten
            bryter mot de mänskliga rättigheterna och mot humanitär lag. Al-Shabaab
            riktar regelbundet attacker mot civila och deras våld är urskillningslöst.
            Även militära insatser mot Al-Shabaab har resulterat i civila
            dödsfall. Den amerikanska militära insatsen i Somalia har vid
            upprepade tillfällen använt sig av drönare vid sina attacker vilket
            har bidragit till ett högt antal döda civila.
          </p>
          <p xml:id="i-2uWBwPuEcHcvmbmCJGAqqT">
            Godtyckliga frihetsberövanden sker regelmässigt av regeringsstyrkor,
            regionala myndigheter, säkerhetstjänsten, klanmiliser och al-Shabaab.
            Säkerhetstjänstens verksamhet är inte reglerad i lag och insynen
            i dess insatser är minimal. Tortyr är förbjudet men förekommer
            ändå. Det begränsade tillträdet till fängelser och anstalter försvårar
            granskning och insyn. Bristen på säkerhet är särskilt allvarlig
            för marginali­serade grupper vars klanbeskydd är svagt. Fängelserna
            är ofta överbelagda och erbjuder otillräcklig sanitet, hälsovård,
            mat, vatten, ventilation och belysning. Interner måste förlita
            sig på sina familjer och klanmedlemmar, som ofta betalar kostnader
            för uppehälle i samband med frihetsberövandet. Det förekommer
            att barn och unga som rekryterats av al-Shabaab grips i samband
            med säkerhetsoperationer mot al-Shabaab och hålls fängs­lade tillsammans
            med vuxna. Enligt FN:s barnfond Unicef rekryterades 1 740 barn­soldater
            i Somalia under 2017. I motionen Barns rättigheter i krig och
            konflikter (2018/19:407) går det att läsa mer om Vänsterpartiets
            politik på området.
          </p>
          <p xml:id="i-YBi7aRvNPfdxiBXH22XRLs">
            Dödsstraff utdöms bl.a. för mord och för anknytning till al-Shabaab.
            Rättegångarna sker ofta i hast och interner nekas ibland tillgång
            till juridiskt ombud. Det finns upp­gifter om att militärdomstolar
            utdömer dödsdomar även mot civila, inklusive minde­råriga, efter
            mycket bristfälliga rättsprocesser. Sverige bör som enskilt land,
            såväl som inom EU och FN, verka för att Somalia upphör med att
            avrätta fångar samt att döma människor till döden. Detta bör riksdagen
            ställa sig bakom och ge regeringen till känna.
          </p>
          <p xml:id="i-E69dSNLCtCcasJLuPwSWvK">
            I Somalia har yttrande- och pressfriheten dramatiskt försämrats
            sedan landets president Farmajo kom till makten, enligt Amnesty.
            Våld mot journalister kommer från flera håll, men al-Shabaab står
            för majoriteten av övergreppen. Även säkerhetsstyrkor, inklusive
            polis och säkerhetstjänst, har gjort sig ansvariga för trakasserier
            och våld mot journalister. Somalia rankas på plats 164 av 180
            länder i Reportrar utan gränsers press­frihetsindex 2019. Committee
            to Protect Journalists rankar 2018 Somalia för fjärde året i rad
            på första plats bland länder med hög grad av straffrihet för brott
            mot journalister.
          </p>
          <p xml:id="i-De4uBhWJsDnRMqMUeAGtaz">
            Det förekommer också censur och anklagelser om mutor som den
            somaliska regeringen ska vara ansvarig för. Tjänstemän vid presidentstaben
            uppges ha betalat ut månatliga mutor till vissa medieägare och
            mediechefer för att de inte ska publicera ”ofördelaktiga” historier.
            Journalister som Amnesty intervjuat berättar att deras redaktörer
            gett dem order om att inte skriva artiklar som är kritiska mot
            presidenten, premiärministern eller någon i deras närhet. De har
            även blivit uppmanade att inte skriva om säkerhetsläget, korruption
            eller brott mot de mänskliga rättigheterna.
          </p>
          <p xml:id="i-5q7jDFBppdNSzKRwN41SG8">
            För alla offentliga sammankomster krävs det ett godkännande av
            det federala inrikesministeriet, med referens till säkerhetssituationen
            och risken för terrorattacker. I områden kontrollerade av al-Shabaab
            tillåts inte heller några sammankomster som inte fått gruppens
            godkännande i förväg. I många områden begränsas mötes- och förenings­friheten
            i praktiken även av en allmän brist på säkerhet.
          </p>
          <p xml:id="i-LPbcudAWkGcaY3gTjN4XL2">
            Islam är statsreligion i Somalia och trots att det råder religionsfrihet
            är det förbjudet att sprida andra religioner och alla lagar måste
            vara i enlighet med sharia. I praktiken är det socialt oacceptabelt
            att öppet praktisera någon annan religion än islam. I al‑Shabaab­kontrollerade
            områden appliceras en strikt form av sharia baserad på wahhabism
            och där är det inte heller tillåtet med några andra former av
            islam, t.ex. den i Somalia tradi­tionella sufismen.
          </p>
          <p xml:id="i-HFpbwYrtJymaaGpzCEYyW7">
            Censur, trakasserier och åtal mot regeringskritiker ökar även
            i det självstyrande Somaliland. Trots att Somalilands konstitution
            från 2001 garanterar rätten till yttrandefrihet, inklusive pressfrihet,
            fortsatte myndigheterna att åtala människor enligt strafflagen
            från 1964 som innehåller flera alltför breda och vagt formulerade
            bestämmelser som kan användas för att på godtyckliga grunder begränsa
            rätten till yttrandefrihet. Myndigheterna har bl.a. attackerat
            och stängt ner åtminstone tre mediehus och arresterat och åtalat
            människor som de ansåg var kritiska till regeringens politik.
            Bland de gripna fanns journalister, poeter och oppositionspolitiker.
            I april förra året greps frilansjournalisten Abdimalik Muse Oldon
            utanför sitt hem i Burao. Han anklagades för att ha kritiserat
            presidenten på Facebook och för att ”sprida antinationell propaganda”
            och falska nyheter. För detta dömdes han till tre och ett halvt
            års fängelse.
          </p>
          <head xml:id="i-4SRZikzAe8hwojYgJLeF2Z" type="h2">
            5.2 Ökat självstyre för Somaliland
          </head>
          <p xml:id="i-TMvnA5Jvw89HjHnGijnASi">
            Frågan om självständighet för den norra delen av Somalia, även
            kallad Somaliland (tidigare brittiska Somaliland), har varit kontroversiell
            i decennier. Somaliland var självständigt under en kortare tid
            1960, men beslöt att gå samman i en union med den södra delen
            (dåvarande Italienska Somaliland) och bildade genom sammangåendet
            den nuvarande staten Somalia.
          </p>
          <p xml:id="i-VWeF4UWAvV3oQo5Z6ADCaU">
            Historien om Somalia och Somaliland representerar i mångt och
            mycket en historia om två områden inom samma land som utvecklats
            helt olika. Medan Somalia har upplevt en turbulent utveckling
            med svag central styrning, så har Somaliland utvecklat en relativt
            väl fungerande demokrati och ett autonomt styre med grund i en
            egen konstitution. 1991 utropade Somaliland på nytt sin självständighet,
            denna gång från Somalia. Somalia vägrade dock att godkänna en
            delning av landet och vägrade således att erkänna staten Somaliland.
            Somaliland är internationellt erkänt som en autonom region inom
            Somalia men inte som en egen stat av det internationella samfundet.
          </p>
          <p xml:id="i-T7yWJTGDHqf5Lnv6iqNSrA">
            Vänsterpartiet anser inte att en delning av länder utifrån exempelvis
            etnicitet eller religion skulle vara någon lösning på de konflikter
            som ofta är den bakomliggande orsaken till krav på självständighet.
            När världen delas upp i allt fler, allt mindre och allt svagare
            stater kommer det bli lättare för supermakter och multinationella
            företag att styra utvecklingen.
          </p>
          <p xml:id="i-HE75jQeHPw4hBGK8k85BrF">
            Att ta ställning i frågan om Somalilands självständighet är inte
            okomplicerat. Somaliland uppfyller de krav som ställs på en stat,
            bl.a. en stabil regering, klara och tydliga gränser och en permanent
            befolkning. Somaliland har dessutom varit själv­ständigt tidigare
            och strävan mot självständighet representerar en genuin folkvilja.
            Det är därför vår förhoppning att frågan om Somalilands framtid
            kommer att kunna lösas inom ramen för en framtida freds- och försoningsprocess
            på Afrikas horn. Till dess är det viktigt att Sverige, inom ramen
            för sin utvecklingspolitik och internationella kontakter, stödjer
            Somaliland i strävan att vara ett fredligt område med en positiv
            utveckling. Detta bör ske genom ökad samverkan mellan den somaliska
            diasporan i Sverige och Somalilands regering i Hargeisa.
          </p>
          <head xml:id="i-5KU7Xr3NNtSGKHHbfwB2xu" type="h2">
            5.3 Rättssystemet
          </head>
          <p xml:id="i-WxGbrXEC2MebeixyiCzjqn">
            Rättsväsendet lider av bristande infrastruktur och omfattande
            korruption. Rättsskipning i domstolar undermineras av svaga eller
            obefintliga tillsynsmekanismer samt klan­politiska intressen,
            vilket i sin tur undergräver systemets legitimitet. Det svaga
            formella rättsväsendet konkurrerar med informella och kollektiva
            sedvanesystem (xeer) och religiös lagstiftning (sharia). Xeer
            består av normer och regler för att lösa konflikter inom och mellan
            klaner och negligerar ofta individuella rättigheter och skyldigheter.
            Kvinnor har inget mandat att agera inom xeer utan måste företrädas
            av manliga släktingar. Kvinnor har även svagare skydd inom sharia.
            Militärdomstolar dömer stundtals även i civilrättsliga fall, där
            svarande sällan har tillgång till juridiskt ombud och saknar möjlighet
            att överklaga.
          </p>
          <p xml:id="i-71boikBcFW4U9hrDRo3fxw">
            Korruptionen i Somalia är utbredd och omfattande. Landet rankades
            på sista plats bland 180 länder i Transparency Internationals
            korruptionsindex för 2018. President Farmajo kom till makten på
            en antikorruptionsagenda och hans regering har vidtagit vissa
            åtgärder för att minska utrymmet för korruption, framför allt
            genom reformer av det offentliga finansiella systemet.
          </p>
          <p xml:id="i-R8HHxFQbfGepg16MtHeZAZ">
            Straffriheten är utbredd och drabbar i hög grad marginaliserade
            grupper som står utanför det klanbaserade systemet för ansvarsutkrävande
            och som regel saknar represen­tation i det formella rättssystemet.
            Straffrihet för brott mot och kränkningar av de mänskliga rättigheterna
            är mycket vanligt. Exempelvis har rättsliga åtgärder för mord
            begångna i samband med valet 2017 vidtagits i endast två av 44
            dokumenterade fall. Av åtta mord på journalister, begångna mellan
            augusti 2016 och juli 2018, har ett utretts och lett till fällande
            dom.
          </p>
          <head xml:id="i-AX8oUdDxcW6yD6DC3SPpri" type="h2">
            5.4 Flyktingsituationen
          </head>
          <p xml:id="i-KSouxGUvxG2sTTE5sDF4uV">
            Konflikt i kombination med återkommande torka och översvämningar
            samt svårigheter för humanitärt bistånd att nå fram till behövande
            ledde till att 300 000 människor tvingades på flykt förra året.
            I Somalia finns det mer än 2,6 miljoner internflyktingar och risken
            för dem att utsättas för exploatering, övergrepp och sexuellt
            våld är stor. Kvinnor och barn är särskilt utsatta i de flyktingläger
            som ofta saknar sanitet, vatten och hälsovård.
          </p>
          <head xml:id="i-N5dX5RegjD24GH88hgZGaZ" type="h2">
            5.5 Situationen för kvinnor och barn
          </head>
          <p xml:id="i-SVjGiCpupQsSaEFjSE5pqK">
            Bristen på jämställdhet är omfattande i Somalia. Enligt den rådande
            konstitutionen har kvinnor och män lika rättigheter men då det
            formella rättssystemet fortfarande är svagt finns det stort utrymme
            för tolkningar av existerande lagar och praxis. Arvssystemet är
            ett exempel där den konstitutionella bestämmelsen kring kvinnors
            lika rättigheter står i konflikt med sharialagen, som kraftigt
            begränsar kvinnors arvsrätt. Traditionella begränsningar och avsaknaden
            av ett fungerande rättsligt system förhindrar kvinnor att få besittningsrätt
            över sin mark. Diskriminerande praxis begränsar även kvinnors
            tillgång till kapital och finansiella tjänster, inklusive banklån.
          </p>
          <p xml:id="i-XgpvDvWxo13JuxaFJYUXmK">
            Dagens parlament består av ca 22 procent kvinnor vilket är en
            högre andel än i något tidigare somaliskt parlament. Ett utkast
            till ny vallagstiftning ålägger de politiska partierna att konstruera
            sina partilistor på ett sätt som garanterar jämlik etnisk represen­tation
            samt minst 30 procent kvinnor i det slutgiltiga valresultatet.
          </p>
          <p xml:id="i-Sr4MieiECHHMRtvAoX8Kke">
            Somalia rankades som det fjärde farligaste landet i världen för
            kvinnor 2018 av stiftelsen Thomson Reuters Foundation. Somalia
            har alarmerande nivåer av köns­relaterat och sexuellt våld. Våldtäkter
            och annat sexuellt våld används ofta som vapen i konflikterna.
            Rättssystemet har bristande kapacitet och förmåga att hantera
            könsrelaterat våld och få ställs inför rätta för sexualbrott.
            Anklagelserna brukar ofta hanteras i det informella rättssystemet
            eller genom sharia. Kvinnor som utsätts för sexuellt våld tvingas
            ofta att gifta sig med förövaren. Konfliktrelaterat sexuellt våld
            drabbar ofta barn och straffriheten är utbredd. I Somalia tillhör
            förövarna al-Shabaab och regionala styrkor och klanmiliser, men
            även den nationella armén har gjort sig skyldig till våldtäkter
            och andra övergrepp.
          </p>
          <p xml:id="i-4Kp52PX1Fm283rxV3uGKik">
            Information om människohandel i Somalia är bristfällig och otillförlitlig
            men handel med kvinnor och flickor förekommer, både inom Somalia
            och till andra länder. Bland annat rapporteras att kvinnor och
            flickor rekryteras från Kenyas kustområde till Somalia av al-Shabaab
            under löfte om jobb men i stället utnyttjas som sexslavar och
            tvingas gifta sig med medlemmar ur terroristgruppen. Minderåriga
            som faller offer för människohandlare utnyttjas även som arbetskraft
            och för tiggeri. Särskilt utsatta är kvinnor och barn från marginaliserade
            grupper och internflyktingar.
          </p>
          <p xml:id="i-446xpAugf1GYKGPbNSdLw6">
            Det är även mycket vanligt med tvångsäktenskap. Enligt FN:s kartläggning
            är 45 procent av alla flickor bortgifta eller ”bortlovade” innan
            de har fyllt 18 år. Familjens incitament att gifta bort en dotter
            är starkt, då det ofta ger en ökad ekonomisk trygghet.
          </p>
          <p xml:id="i-AhoSQxgTcmRfHGsXChbcm9">
            En ny sexualbrottslagstiftning, som bl.a. kriminaliserar våldtäkt,
            sexslaveri och sexuellt ofredande, har antagits i Puntland och
            Somaliland men på federal nivå har motståndet varit större. För
            sju år sedan kom Somalias regering överens med FN om att landet
            skulle förändra sin lagstiftning kring sexuellt våld. I fem år
            arbetade man sedan med lagförslaget och stora delar av civilsamhället,
            religiösa ledare samt flickor och kvinnor involverades i arbetet.
            För två år sedan lades ett nytt lagförslag fram till regeringen
            som bl.a. innebar att inget barn under 18 år skulle få giftas
            bort mot sin vilja och ingen skulle få utsättas för några former
            av sexuella övergrepp. Även fängelse­straffen för förövarna skulle
            skärpas enligt förslaget. Parlamentets talman valde att skicka
            tillbaka förslaget för omarbetning och den nya versionen gick
            helt emot de tidigare intentionerna. I stället för en tydlig 18-årsgräns
            föreslogs att äktenskap skulle tillåtas så fort flickan blev könsmogen,
            oavsett ålder. Det nya lagförslaget skyddar inte heller barn mot
            sexuella övergrepp eftersom 18-årsgränsen för vem som är barn
            eller inte hade strukits helt. Definitionen av våldtäkt ändras
            också så att det inte längre kan gälla t.ex. pojkar som blir våldtagna.
          </p>
          <p xml:id="i-F465tFHa897UJrXyu4mkob">
            Insatser mot sexuellt våld och arbetet med att förbättra situationen
            för kvinnor och barn bör vara prioriterade frågor i Sveriges utvecklingsarbete
            med Somalia. Sverige bör därför som enskilt land, såväl som inom
            EU och FN, verka för att Somalia även på federal nivå antar en
            ny sexualbrottslagstiftning, motsvarande sexualbrottslagstiftningen
            i Puntland och Somaliland, med en tydlig 18-årsgräns för barn.
            Detta bör riksdagen ställa sig bakom och ge regeringen till känna.
          </p>
          <p xml:id="i-LASbJhKmjoDouU9xNwmMig">
            Barnadödlighet och mödradödligheten i Somalia är bland de högsta
            i världen. Mödradödligheten uppgår till 1 600 av 100 000 födslar.
            Den utbredda könsstympningen, som ligger på 98 procent av alla
            flickor och kvinnor, leder till att det ofta är förenat med direkt
            livsfara att föda barn. Fertiliteten är fortsatt hög med ett genomsnitt
            av 6,2 barn per kvinna. Trenden är dock svagt nedåtgående sedan
            slutet av 1990-talet. Abort är olagligt och tillåts endast när
            det föreligger hög risk för kvinnans liv. Preventivmedel är tillgängligt
            i den offentliga hälsosektorn men användning av moderna preventivmetoder
            är mycket begränsad.
          </p>
          <head xml:id="i-FmwV1RZPsv1A8gNj8nqvWY" type="h2">
            5.6 Fackliga rättigheter
          </head>
          <p xml:id="i-74Fc4THUHM1ALMMRYGQWJ1">
            En klar majoritet av den somaliska befolkningen får sin försörjning
            genom arbete i den informella sektorn. Boskapsskötsel och fiske
            utgör huvudnäringar. Ungefär 70 procent av den somaliska befolkningen
            är under 30 år, och av dessa är uppskattningsvis uppemot två tredjedelar
            undersysselsatta eller helt utan arbete. Arbetskraftsdeltagandet
            beräknas till drygt 50 procent, bland kvinnor endast drygt 30
            procent. Brist på utbild­ning, i kombination med den besvärliga
            säkerhetssituationen och begränsade möjlig­heter att få tillgång
            till finansiella resurser och mark, har medfört att kvinnor ofta
            har lågavlönade arbeten i den informella sektorn. Barnarbete är
            utbrett. Barn och ungdomar arbetar vanligen med boskapsskötsel,
            jordbruk eller i hushåll från en tidig ålder. Barn arbetar också
            som gatuförsäljare.
          </p>
          <p xml:id="i-7xwbfaRnKMAtL9aFNCrnU5">
            I Somalia finns det två fackliga centralorganisationer och det
            går att bedriva en viss facklig verksamhet. Landet har ratificerat
            totalt sex av ILO:s åtta kärnkonventioner och det ses som en stor
            framgång för den fackliga organiseringen. Även om möjligheterna
            att bedriva facklig verksamhet har förbättrats något de senaste
            åren har också mord på fackligt aktiva förekommit.
          </p>
          <head xml:id="i-VtRX8qP5cYdJGTWYQwgXWX" type="h2">
            5.7 Sveriges relation
          </head>
          <p xml:id="i-SbyVyvY7ihrtrUcZ8hhRkw">
            Förbindelserna mellan Sverige och Somalia är breda. Somalia är
            det tredje största mottagarlandet av svenskt bistånd. Sverige
            har sedan många år ett omfattande utvecklings- och biståndssamarbete
            med Somalia och ett stort politiskt engagemang i att stödja freds-
            och statsbyggnadsprocesser i landet. Sverige bidrar även till
            de krishante­ringsinsatser som EU genomför i regionen, bl.a. med
            fokus på att bekämpa sjöröveri och utbilda den somaliska nationella
            armén. Ett tiotal svenska myndigheter är för närvarande aktiva
            i Somalia. Den stora somaliska diasporan i Sverige ökar ytterligare
            de starka mellanfolkliga banden mellan Sverige och Somalia.
          </p>
          <p xml:id="i-XfB4RTb4iGHVLTeg1Mspne">
            Vänsterpartiet anser att Sverige i EU, FN och i andra internationella
            sammanhang bör verka för att ett långsiktigt arbete för en freds-
            och försoningsprocess ska påbörjas. FN:s resolutioner om kvinnor,
            fred och säkerhet måste få en framträdande roll i fredsansträngningarna.
            Sverige bör som enskilt land, såväl som inom EU och FN, betona
            vikten av att landets kvinnor inkluderas i freds- och försoningsarbetet.
            Detta bör riksdagen ställa sig bakom och ge regeringen till känna.
          </p>
          <head xml:id="i-EGKEk1Y4VpDK1d8ZMezXhg" type="h1">
            6 Eritrea
          </head>
          <p xml:id="i-YCse8Gp11ic91BvWQGQrAE">
            När den relativt nybildade europeiska staten Italien under kolonitiden
            ville skaffa sig en koloni valde de att attackera Etiopiens kustområden.
            Det blev starten på den italienska kolonin Eritrea, som efter
            andra världskriget blev ett brittiskt protektorat. 1962 inför­livades
            Eritrea i Etiopien, vilket ledde till ett trettioårigt krig mellan
            den eritreanska nationella befrielserörelsen och Etiopien. Eritrea
            utropade sin självständighet från Etiopien den 29 maj 1991 och
            fick sin självständighet erkänd två år senare. Sedan dess har
            Eritrea utvecklats till en av världens hårdaste diktaturer. Landet
            styrs av Isaias Afewerki som har suttit på presidentposten sedan
            självständigheten. Eritrea har inte hållit några allmänna val
            under hans presidenttid och inga politiska partier förutom partiet
            som presidenten tillhör, Folkets front för demokrati och rättvisa,
            är tillåtna i landet.
          </p>
          <p xml:id="i-BZXa1vmfQ7e2VFpZWXmL3T">
            1998 blossade konflikten mellan Eritrea och Etiopien upp igen,
            bara några år efter självständigheten. I området runt orten Badme,
            vid gränsen mellan de två länderna, utbröt det strider mellan
            beväpnade styrkor från båda sidor. Senare under samma år stegrades
            konflikten till ett fullskaligt krig på flera fronter. I en offensiv
            i februari 1999 intog etiopiska styrkor Badme. I maj 2000 utförde
            Etiopien en stor offensiv över gränsfloden Mereb, och längre österut
            på den mittersta fronten retirerade eritreanska styrkor inåt landet.
            Följden blev att stora delar av Eritrea ockuperades av Etiopien.
            Striderna pågick i två år, med våldsamma sammandrabbningar mellan
            längre perioder av relativt lugn. Båda sidor bombade städer långt
            inne i respektive grannland och tvångsutvisade tiotusentals invånare
            till motsatta sidan. Upp till 100 000 människor beräknas ha dödats.
            I slutet av 2000 lyckades FN och USA få de båda länderna att skriva
            på ett fredsavtal som bl.a. fastslog att Badme tillhörde Eritrea
            och att Etiopien skulle betala skadestånd för invasionen. Etiopien
            har dock vägrat återlämna de tidigare omstridda områdena. Det
            dröjde till 2018 innan Etiopien, på initiativ av premiärminister
            Abiy Ahmed Ali, meddelade att landet nu var redo att fullt ut
            acceptera FN-kommissionens utslag. Ett nytt fredsavtal ingicks
            och konflikten förklarades vara över.
          </p>
          <head xml:id="i-WjDjySb64qShgvDfBKr2B8" type="h2">
            6.1 Mänskliga rättigheter och yttrandefrihet
          </head>
          <p xml:id="i-PGoZFeBuJJ6HdEL5yzs6sR">
            Eritreas ekonomi har lidit svårt under krigsåren och de fortsatta
            militära satsningarna. Regeringarna i Eritrea och Etiopien återupptog
            diplomatiska förbindelser och handelsförbindelser efter den gemensamma
            fredsförklaringen men freden har inte bidragit vare sig till ökade
            rättigheter för den eritreanska befolkningen eller till neddragningar
            inom den militära budgeten.
          </p>
          <p xml:id="i-SdKfrRPJjNjWDgHNoYPvWM">
            Många unga flyr landet för att undvika den obligatoriska värnplikten.
            Tvångsarbete är förbjudet, men den omfattande militärtjänstgöringen
            kan betraktas som en form av tvångsarbete då soldaterna ofta tvingas
            till arbete i statligt ägda bolag och den kan pågå i åratal utan
            någon tidsbegränsning.
          </p>
          <p xml:id="i-TyyHPQusRnB9bktK7ih7U">
            Människor hindras från att resa utomlands genom att de blir nekade
            tillstånd från regeringen eller p.g.a. upprepade gränsstängningar.
            Amnesty rapporterar om godtyckliga frihetsberövanden samt utomrättsliga
            avrättningar vid desertering från militärförband och vid flykt
            från landet. Polis och säkerhetsstyrkor attackerar och hotar rutinmässigt
            människor som arbetar för en demokratisering av landet. Även eritreaner
            som lyckats lämna landet förföljs och trakasseras i sina nya hemländer
            av regeringsanhängare.
          </p>
          <p xml:id="i-MwLCAC4Sn7dD1641hZ4qDD">
            Enligt konstitutionen har alla individer rätt att samlas och
            demonstrera fredligt tillsammans. Alla medborgare har rätt att
            bilda föreningar för politiska, sociala, ekonomiska och kulturella
            ändamål. I praktiken är åtnjutandet av dessa rättigheter ytterst
            begränsat och demonstrationer tillåts inte. I april 2016 upplöstes
            en spontan folksamling med våld och regeringen bekräftade att
            två personer avled i samband med detta. En protestyttring i oktober
            2017, med i huvudsak muslimska deltagare, urartade i oroligheter
            och säkerhetsstyrkor sköt varningsskott.
          </p>
          <p xml:id="i-T4eFLHQ2a5FTdW7xL9ZvFM">
            Konstitutionen föreskriver även yttrande- och pressfrihet. I
            realiteten är dock möjligheten att åtnjuta dessa rättigheter kraftigt
            inskränkt. Situationen i landet är mycket allvarlig i en internationell
            jämförelse. På Reportrar utan gränsers pressfrihets­index 2019
            placeras Eritrea på 178:e plats av totalt 180 länder. Regeringen
            har vid flera tillfällen låtit gripa journalister eller tvingat
            in dem i militärtjänst. Sedan 2006 är alla privata medier stoppade
            i landet. Tillgång till internet finns, men med temporära nedstängningar
            och bristande hastighet. I samband med Eritreas självständighetsfirande
            i maj 2019 blockerade regeringen tillgången till sociala medier
            och stängde även ned det lokala mobiltelefonnätet under en dag.
            Detta har även förekommit vid andra tillfällen.
          </p>
          <p xml:id="i-ToimsdLXNJGocHjseJjWhJ">
            Förhållandena i de vanliga fängelserna är svåra. Det har rapporterats
            om misshandel, tortyr och dödsfall i såväl häkten som fängelser.
            Anhöriga får ofta endast informell information om var de häktade
            befinner sig. Det finns rapporter om att de kan bistå med mat,
            medicin och förnödenheter. Generellt är den internationella inblicken
            i fängelse­förhållandena mycket begränsad, men representanter
            för FN:s högkommissarie för de mänskliga rättigheterna fick besöka
            fängelset Sembel våren 2016. Några slutsatser kunde dock inte
            dras från detta enstaka besök.
          </p>
          <p xml:id="i-J7tErNb98fA1GszB81BRTM">
            I fängelserna sitter hundratals samvetsfångar, journalister och
            före detta politiker utan åtal eller möjlighet att träffa vare
            sig en advokat eller någon familjemedlem. Vissa fångar har varit
            frihetsberövade i nästan två decennier utan rättegång. Sverige
            bör, som enskilt land samt inom EU och FN, verka för att alla
            politiska fångar i Eritrea friges. Detta bör riksdagen ställa
            sig bakom och ge regeringen till känna.
          </p>
          <head xml:id="i-Mg7GeRFqzn93KHZjxTXxVG" type="h2">
            6.2 Dawit Isaak
          </head>
          <p xml:id="i-18756LvBqWh3DUrXPsVKZ2">
            Dawit Isaaks öde är framför allt en mänsklig tragedi. En familjefar
            har av politiska skäl skilts från sin familj. Detta brott mot
            mänskliga rättigheter, mot anständighet och känsla för livets
            värde, kommer för alltid att prägla bilden av dem som grep honom.
          </p>
          <p xml:id="i-5uM4U59EtZWSGuX5LrvH6P">
            Dawit Isaak sitter fängslad utan rättegång. I skuggan av terrorattackerna
            i USA den 11 september 2001 passade Eritreas president Isaias
            Afewerki på att sätta stopp för all kritik av det nyligen befriade
            landets ledning. Den oberoende pressen stängdes, politiker, statstjänstemän
            och minst elva journalister fängslades utan rättegång, bland dem
            Dawit Isaak.
          </p>
          <p xml:id="i-T3K2aMFnSipr4sfS8BoPb1">
            Dawit Isaak är i dag den svensk som har suttit fängslad längst
            utan vare sig åtal eller dom. I ofattbara 18 år har den eritreanska
            regimen hållit honom fången. Han har inte fått träffa sin familj,
            ingen advokat och inte heller några svenska diplomater under hela
            denna tid. Trots att omfattande insatser gjorts under åren är
            Dawit fortfarande fången. Vänsterpartiet anser att det är dags
            att sammanställa de olika insatser som gjorts för Dawit Isaak
            och andra samvetsfångar för att kunna få kunskap om vilka arbetsmetoder
            som fungerar bäst. Dawit Isaak riskerar livet redan som det är,
            med tyst diplomati eller utan.
          </p>
          <p xml:id="i-GAhVnzoZsd8RssMztgRnjy">
            Efter 18 år är tiden för att ge hittillsvarande strategier ytterligare
            tid förbi. Den tysta diplomatin har uppenbarligen inte varit tillräcklig.
            Dawit Isaak och andra samvetsfångar förtjänar en prestigelös och
            fullständig analys av vad som gjorts och vad man valt att inte
            göra. Dessutom behövs all kunskap som går att få fram för att
            kunna hantera liknande fall. Regeringen bör därför tillsätta en
            undersökningskommission med uppdrag att sammanställa de olika
            insatser som gjorts för Dawit Isaak. Detta bör riksdagen ställa
            sig bakom och ge regeringen till känna.
          </p>
          <head xml:id="i-WfyeZz3QNWym3Zy3EJf4B2" type="h2">
            6.3 Rättssystemet
          </head>
          <p xml:id="i-FEwjthivAUbKphihUAAazU">
            Rättsväsendet är undermåligt och präglas av brist på transparens.
            Vid självständigheten från Etiopien behöll Eritrea större delen
            av befintlig etiopisk lagstiftning. Delar av denna har i efterhand
            omarbetats, men det juridiska regelverket är fortfarande ojämnt
            och bitvis ålderdomligt. Under år 2015 antogs nya civil- och straffrättsliga
            lagar, men dessa tillämpas ännu inte systematiskt. Domstolsväsendet
            ska enligt konstitutionen vara oberoende från de andra statsmakterna
            men systemet är inte transparent och fungerar undermåligt samtidigt
            som det i mångt och mycket kontrolleras av staten.
          </p>
          <p xml:id="i-JuFUttwRAwPAq3tH6mnK9Z">
            Parallellt har ett system av specialdomstolar skapats med inriktning
            på brott som korruption och stöld. Systemet har emellertid kommit
            att fungera som ett sätt för regeringen att utdöma straff utan
            hänsyn till föreskrivna processregler. I special­domstolarna agerar
            militärer utan juridisk bakgrund som domare. De kan åsidosätta
            domar som utdömts av allmänna (civila) domstolar, varför åtalade
            kan dömas två gånger. De åtalade får inte biträdas av försvarare
            och avgöranden från dessa domstolar kan inte överklagas. Eftersom
            ett stort antal eritreaner är inskrivna i försvarsmakten har också
            militärdomstolen stor betydelse. Den har rätt att döma i mål mot
            anställda inom militären, liksom i fall där anställda inom militären
            utsatts för brott.
          </p>
          <p xml:id="i-VND58zSbXE3tJL5sePgrGe">
            En fungerande rättsstat är en av grundpelarna i en demokrati.
            Sverige bör därför, som enskilt land, såväl som inom EU och FN,
            verka för att Eritrea följer landets konstitution på alla nivåer
            av rättsväsendet samt avskaffar specialdomstolarna, vars verksamhet
            strider mot de mänskliga rättigheterna. Detta bör riksdagen ställa
            sig bakom och ge regeringen till känna.
          </p>
          <head xml:id="i-4RYU1akNAdtuTckmZRJFXv" type="h2">
            6.4 Flyktingsituationen
          </head>
          <p xml:id="i-V21t2w2S8srNum93dJ9Jsy">
            Enligt FN:s flyktingkommissarie (UNHCR) befann sig 2018 över
            550 000, uppskatt­ningsvis över tio procent av befolkningen, på
            flykt från landet. UNHCR har i flera år uppskattat att mellan
            3 000 och 5 000 personer varje månad lämnat Eritrea och tagit
            sig över gränsen till Etiopien och Sudan. Enligt FN i Etiopien
            fortsätter många eritreaner att fly landet även efter fredsavtalet.
            FN uppger att antalet eritreaner som anlänt till Etiopien ökat
            och uppgick till ca 7 000 per månad under första halvåret 2019.
            Omkring 60 procent av dessa är unga män; många är ensamkommande
            barn. Det förekommer rapporter om flera fall där gränspolisen
            ska ha dödat personer som flytt över gränsen. Det finns många
            rapporter om att eritreaner på flykt till Europa och Mellanöstern
            fallit offer för människosmugglare och många eritreanska flyktingar
            i bl.a. Egypten, Israel, Libyen och Sudan befinner sig i utsatta
            situationer. Det finns tusentals eritreanska flyktingar i flyktinglägren
            i norra Etiopien.
          </p>
          <head xml:id="i-AzBw696GzuZ783US4RCZx4" type="h2">
            6.5 Situationen för kvinnor och barn
          </head>
          <p xml:id="i-JQkBEMT6Skbr7WHRadH4L8">
            Diskriminering p.g.a. kön är förbjudet. Emellertid har kvinnor
            lägre social status än män, sämre tillgång till rättsväsendet
            och sämre tillgång till kvalificerade arbeten. Könsstympning är
            förbjudet men förekommer fortsatt, särskilt på landsbygden. En
            statlig kampanj för att utrota könsstympning pågår, hittills med
            positivt resultat i delar av Eritrea, särskilt i städer. I låglandet
            praktiseras den mest allvarliga formen och där har kampanjen ännu
            inte haft samma effekt.
          </p>
          <p xml:id="i-NZFw6hGteSaBemkADLvnA4">
            Våldtäkt är olagligt och kan ge upp till 15 års fängelse. Det
            finns ingen tillförlitlig information om förekomsten av våldtäkt,
            men det föreligger åtskilliga rapporter om våldtäkter mot kvinnor
            i lägren för militärtjänst eller vid civil samhällstjänst. Kvinnor
            ska liksom män stå till förfogande för militärtjänst. Det förekommer
            också att förövare uppmanats av myndigheter eller den drabbade
            familjen att gifta sig med offret, som en lösning på brottet.
            Våldtäkt inom äktenskapet är endast straffbart om paret inte längre
            är samboende och planerar att fortsatt leva åtskilt. Våld mot
            kvinnor uppges vara vanligt förekommande. Våld i hemmet är kriminaliserat
            men lagförs sällan. Regeringen har offentligt uttalat sig mot
            våld mot kvinnor i hemmet.
          </p>
          <p xml:id="i-D5FbeVz7TWnTvEJDcL35VT">
            Myndigheterna tillhandahåller preventivmedel och ger lika tillgång
            för män och kvinnor till behandling av sexuellt överförbara sjukdomar,
            inklusive hiv. Det är enligt eritreansk lag olagligt att utföra
            aborter. Undantag som stipuleras i Eritreas brottsbalk är om graviditet
            uppstått i samband med våldtäkt eller incest, om kvinnan är omyndig,
            dvs. under 18 år, eller om graviditeten riskerar kvinnans hälsa.
            Abort får endast utföras av legitimerad läkare och endast med
            kvinnans samtycke. Det finns inga uppgifter om i vilken utsträckning
            olagliga aborter är vanligt förekommande i landet.
          </p>
          <p xml:id="i-TS7FXud1ewh9KfB1VkoATz">
            Det finns lagar som kriminaliserar barnprostitution, barnpornografi
            och annat sexuellt utnyttjande av barn. Sexuellt våld mot barn
            anses inte vanligt förekommande. Regeringen sörjer i allmänhet
            väl för flyktingbarn. Så kallade gatubarn är relativt sällsynta.
            Minimiåldern för militärtjänst är 18 år och rekryter som befinns
            vara yngre skickas hem. Enligt den eritreanska straffrätten är
            eritreanska barn straffmyndiga från tolv års ålder.
          </p>
          <head xml:id="i-XRooSuVJghXsfdaF3K1Y6w" type="h2">
            6.6 Fackliga rättigheter
          </head>
          <p xml:id="i-E7J4NCjgtMBEiGMmLxBWGA">
            Arbetslösheten i Eritrea är mycket hög men exakta siffror saknas.
            Närmare 80 procent av landets befolkning lever i självhushåll
            på landsbygden och påverkas väldigt negativt av den ständigt återkommande
            torkan. Landet har rika mineraltillgångar och flera utländska
            gruvbolag har börjat prospektera för brytning av guld, koppar
            och zink. Kriget mot Etiopien har lett till att landets ekonomi
            är körd i botten.
          </p>
          <p xml:id="i-FgpZwnHXbcpzuE1CcaUUXk">
            Även om fackliga fri- och rättigheter finns inskrivna i lag respekteras
            de inte i praktiken. Arbetsmarknadsdepartementet måste godkänna
            en fackförening och den processen är både byråkratisk och godtycklig.
            Polis, militär och vissa statstjänstemän tillåts inte att organisera
            sig fackligt. Eritrea har ratificerat sju av de åtta kärnkonven­tionerna,
            men de har inte ratificerat konventionen mot de värsta formerna
            av barnarbete och efterlevnaden av samtliga konventioner är mycket
            bristfällig.
          </p>
          <head xml:id="i-9e37wBphuptSJCgAmCqvmv" type="h2">
            6.7 Sveriges relation
          </head>
          <p xml:id="i-3Abugvvk6RKToHyyaHt6hG">
            Sverige bedriver för närvarande inget bilateralt utvecklingssamarbete
            med Eritrea. Sverige ger humanitärt stöd till regionen genom FN.
            Sverige bidrar även till EU:s gemensamma utvecklingssamarbete
            med Eritrea. Sverige bör som enskilt land, såväl som inom EU och
            FN, understödja en demokratisk utveckling, förstärka respekten
            för mänskliga rättigheter och medverka till uppkomsten av ett
            rättssamhälle i Eritrea. Detta bör riksdagen ställa sig bakom
            och ge regeringen till känna.
          </p>
          <head xml:id="i-EruTh4927ssfrjLbTcMJFJ" type="h1">
            7 Djibouti
          </head>
          <p xml:id="i-SCxdBkKTNs5v9khJff9mxN">
            Djibouti är det minsta landet på Afrikas horn och är beläget
            där Röda havet möter Adenviken. Landet hette tidigare Franska
            Somaliland och var Frankrikes sista koloni på kontinenten. Landet
            blev självständigt så sent som 1977 och är nu den fjärde interna­tionellt
            erkända statsbildningen på Afrikas horn. Till ytan är det bara
            lite större än Värmland och befolkningen är på knappt en miljon
            invånare. Landet domineras av två folkgrupper, i söder den somaliska
            klanen Issa och i norr Afar som också finns i Etiopien och Eritrea.
            Fyra år efter självständigheten blev landet en enpartistat med
            det av issafolket dominerade Folklig samling för framsteg (RPP)
            som enda tillåtna parti. Flerpartisystem återinfördes 1992 efter
            påtryckningar från Frankrike. Under 1990-talet ledde spänningar
            mellan folkgrupperna issa och afar till inbördeskrig men 1994
            ingicks ett fredsavtal. Sedan 1999 styrs landet av president Ismail
            Omar Guelleh från RPP som fortsatt att vara det dominerande partiet
            även efter att flerpartisystemet införts.
          </p>
          <p xml:id="i-nuurh2hQHM7Jjq6SBbpGP">
            Djibouti består till största delen av öken och saknar nästan
            helt naturtillgångar och odlingsbar mark. Landet är starkt beroende
            av bistånd. Inkomsterna från hamnen i huvudstaden, med samma namn
            som landet, är bland de viktigaste för landets ekonomi. Hamnen
            är ett nav för framför allt Etiopiens export. Från hamnen färdas
            de etiopiska varorna på en kinesiskfinansierad järnväg mellan
            hamnen i Djibouti och Etiopiens huvudstad Addis Abeba.
          </p>
          <p xml:id="i-BKdKmhXn2ZJzR2KAokVeMD">
            Det är inte bara handel och affärsverksamhet som lockas till
            Djibouti p.g.a. det strategiska läget. Ingen annanstans finns
            det så hög militär närvaro från andra länder som här. Frankrike,
            USA, Japan, Italien och Kina har nämligen militärbaser i landet.
            Detta bidrar inte bara till en ökad spänning mellan de militära
            stormakterna utan även till en militarisering av Afrikas horn
            och i förlängningen hela kontinenten. Den tidigare kolonialmakten
            Frankrike har fortfarande en omfattande militär närvaro med flera
            militärbaser, bl.a. en flygbas nära flygplatsen i huvudstaden
            samt en bas som tillhör främlingslegionen. På de franska baserna
            finns det även tyska och spanska trupper stationerade.
          </p>
          <p xml:id="i-TxTB4ybp3kEJS6mqnfv2dV">
            Under det internationella ”kriget mot terrorismen”, som inleddes
            efter terrordåden i USA 2001, ökade Djiboutis strategiska betydelse
            markant. USA upprättade 2002 en egen militärbas i Djibouti för
            att lättare nå länder på kontinenten som USA misstänkte var tillhåll
            för terrorgrupper. I september 2013 upprättades ytterligare en
            amerikansk bas, vid flygfältet Chabelley utanför Obock, dit man
            på Djiboutis begäran flyttade drönarverksamheten. Enligt en rapport
            från Amnesty International från 2009 var Djibouti ett av de länder
            där USA under kriget mot terrorismen hade hemliga fängelser där
            misstänkta terrorister utsattes för tortyr och andra övergrepp.
          </p>
          <p xml:id="i-WevVuYewbijEbR2yiMPcGE">
            I augusti 2017 invigde kineserna sin första militärbas utomlands.
            Officiellt valde de Djibouti för att bekämpa pirater utanför grannlandet
            Somalias kust och stödja humani­tära räddningsaktioner i Afrika,
            men militärbasen ligger även strategiskt för landets livsviktiga
            handel över Indiska oceanen, Röda havet och Suezkanalen. Olja
            från Mellanöstern och mineraler från Afrika skeppas till Kina
            via dessa farleder liksom handeln med alla tänkbara varor till
            och från de arabiska, afrikanska och europeiska marknaderna.
          </p>
          <p xml:id="i-6pAfYK3XPYBeoFg5NXWQY5">
            EU inledde 2008 militäroperationen Atalanta, med bas i Djibouti,
            för att skydda fartyg utanför Somalias kust från pirater. Sverige
            deltog i operationen under två perioder 2009 och 2010. År 2009
            blev Djibouti bas för EU:s mission mot piratverksamhet (Eunavfor).
          </p>
          <head xml:id="i-KdvpZZTGMLj8ZWKdTdU7gk" type="h2">
            7.1 Mänskliga rättigheter och yttrandefrihet
          </head>
          <p xml:id="i-W2smbzW1a5wTUXKcixYhqs">
            En stor del av makten är samlad hos president Guelleh personligen,
            och med auktoritära medel begränsas oppositionspartiernas möjligheter
            att verka i landet. Mötes- och föreningsfriheten är inskränkt
            och den inflytelserika säkerhetstjänsten trakasserar oppositionen.
            Enligt organisationen Transparency International förekommer korruption
            i stor utsträckning i det djiboutiska samhället. I sitt index
            över korruption i världen 2019 placerade organisationen Djibouti
            bland de länder som tillhör den tredjedel där mest korruption
            förekommer.
          </p>
          <p xml:id="i-LXRWLKbcGWJMWEyjytCqFq">
            Regeringen har upprepade gånger kritiserats för brott mot de
            mänskliga rättig­heterna. Det förekommer att polis och militär
            agerar med brutalitet och att människor grips på godtyckliga grunder.
            Personer som kritiserar president Guelleh eller hans partiallians
            UMP trakasseras rutinmässigt och riskerar att gripas. Förhållandena
            i de överfulla fängelserna är hårda. Tortyr är förbjudet men det
            har kommit rapporter om att fångar torterats och misshandlats.
            Dödsstraffet avskaffades 1995.
          </p>
          <p xml:id="i-BWZXBFsj8CUKSaBqfgcrtK">
            Trots att press- och yttrandefriheten garanteras i författningen
            har myndigheterna genomfört en rad ingripanden mot mediernas verksamhet.
            Exempelvis har tidningar fått sina utgivningstillstånd indragna,
            och regimkritiska journalister har fängslats eller trakasserats
            av myndigheterna. I dag är medieutbudet i Djibouti nästan helt
            kontrollerat av staten och används av regimen för propaganda.
            Det finns inga privatägda eller oberoende medier kvar i landet.
            Det fåtal oppositionella medier som finns verkar från utlandet
            samt via internet. I Reportrar utan gränsers index över pressfriheten
            i världen 2020 placerades Djibouti på 176:e plats av 180 länder,
            en försämring med nio placeringar jämfört med 2013. Bara Kina,
            Eritrea, Turkmenistan och Nordkorea rankas lägre.
          </p>
          <head xml:id="i-QzJj1JMJDVzD3ergJpAhjZ" type="h2">
            7.2 Situationen för kvinnor
          </head>
          <p xml:id="i-F3eg5A6PMpy336q4p1BE9n">
            Internationella Kvinnoförbundet för Fred och Frihet (IKFF) publicerade
            rapporten Remote Warfare and Sexual Violence in Djibouti 2017.
            I rapporten beskrevs hur den höga närvaron av soldater och annan
            personal från privata militär- och säkerhetsföretag ökade förekomsten
            av sexköp och sexuell exploatering i landet. Prostitution är förbjuden
            men förekommer ändå, mycket beroende på de utländska militärbaserna.
            Djibouti är även ett land där många flyktingar från bl.a. grannländerna
            Eritrea och Somalia fastnar när de försöker ta sig till Mellanöstern.
            Risken för dem att utsättas för trafficking, slaveri och sexuellt
            våld i flyktinglägren är överhängande.
          </p>
          <p xml:id="i-KzAvZVqQ6sh8umWVUmyHaP">
            Kvinnorna har det i allmänhet bättre i Djibouti än i många av
            grannländerna, men könsdiskriminering förekommer inom exempelvis
            utbildningsväsende och arvsrätt. Kvinnor utsätts ofta för våld
            och nästan alla flickor könsstympas trots att det är förbjudet
            i lag. Tillgången till hälso- och sjukvård är mycket begränsad
            och många kvinnor dör i samband med förlossningar. Barnaga och
            barnarbete är förbjudet men är ändå vanligt förekommande.
          </p>
          <p xml:id="i-9TU6C21mDtA4BLJp1koB5">
            Politiken är mansdominerad men en fjärdedel av platserna i nationalförsamlingen
            är reserverade för kvinnor. 2008 lagstadgade regeringen att kvinnor
            ska inneha minst 20 procent av chefsposterna inom den offentliga
            sektorn.
          </p>
          <head xml:id="i-TAnATAoZ12oqjBEgqMao3J" type="h2">
            7.3 Fackliga rättigheter
          </head>
          <p xml:id="i-RQgAAxsMYEevcJVcpcdQQB">
            Arbetslösheten i landet ligger mellan 40 och 50 procent och för
            ungdomar är arbetslös­heten uppåt 80 procent. Trots att den djiboutiska
            regeringen tjänar flera hundra miljoner dollar årligen på att
            hyra ut mark till andra länders militärbaser lever majoriteten
            av befolkningen i fattigdom. Ungefär en femtedel av arbetskraften
            är fackligt organiserad men fackföreningsmedlemmar utsätts regelmässigt
            för kränkningar och trakasserier av den djiboutiska statsapparaten.
            Trots att ILO-konventionerna om diskriminering i arbetslivet och
            mot barnarbete har godkänts är Djibouti en av de mest repressiva
            regimerna i Afrika. Världsfacket International Trade Union Confederation
            (ITUC) har vid flera tillfällen protesterat mot förföljelserna
            av fackligt aktiva. Även massarrester­ingar av strejkande järnvägsarbetare
            och hamnarbetare har förekommit.
          </p>
          <head xml:id="i-BA6TvaFw1Qi89qcsY8nZZ6" type="h2">
            7.4 Sveriges relation
          </head>
          <p xml:id="i-HrbyPrGw5VZT9nLj1Skjwv">
            Att värna de mänskliga rättigheterna och den demokratiska utvecklingen
            ska vara grunden för det svenska utvecklingssamarbetet med Djibouti.
            För Vänsterpartiet är det även viktigt att uppmärksamma vilka
            konsekvenser den höga utländska militära närvaron i landet får
            för militariseringen av den övriga kontinenten. Sverige bör därför
            som enskilt land, såväl som inom EU, verka för minskad militarisering
            av Afrikas horn. Detta bör riksdagen ställa sig bakom och ge regeringen
            till känna.
          </p>
        </div>
        <div xml:id="i-E2xWAPnu7y2E95TVUHC47m" type="signatureBlock">
          <list xml:id="i-QC49FhkeqAoJekgaS8BXY1">
            <item xml:id="i-5Nvpt3AiT5NBMrVg3oCF1F" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-KLp1bGEeU1mtn4meAPsyuP" who="i-6CAgZyR6FvVqYZHQfCw5HJ" type="signature">
              Hanna Gunnarsson (V)
            </item>
            <item xml:id="i-Aww8KnKiJ2TbsBFZTFtSGf" who="i-QhdbBfCQXCqPEr4GTwvK8F" type="signature">
              Tony Haddou (V)
            </item>
            <item xml:id="i-Fbe9iTFaaBQAs96YTfPVDr" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-CAh6Scxc21m42MJV4Fmy1d" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-LQ5ZxrqF4bMGnam16DPGn5" who="i-3YXCipudYA4N8ZNFk2PrxQ" type="signature">
              Jessica Wetterling (V)
            </item>
            <item xml:id="i-ktEC1XzrQNCw86H6JGPpq" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
          </list>
        </div>
      </div>
    </body>
  </text>
</TEI>
