<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-SfU-02587">
  <teiHeader>
    <fileDesc>
      <titleStmt>
        <title>Principer för en flexibel och jämställd föräldraförsäkring</title>
        <author corresp="i-QQYotqFjTJA7EiQZc1Wmzs">av Emma Carlsson Löfdahl m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2587 av Emma Carlsson Löfdahl m.fl. (L)</title>
          <idno type="rdwebb">H6022587</idno>
          <rs type="number">2587</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H6022587/text</ref>
          <ref type="dokument_url_html">http://data.riksdagen.se/dokument/H6022587</ref>
          <ref type="dokumentstatus_url_xml">http://data.riksdagen.se/dokumentstatus/H6022587</ref>
          <ref type="docx">http://data.riksdagen.se/fil/7D188231-E67E-4B99-A9B2-6FC64ABAEC37</ref>
          <ref type="pdf">http://data.riksdagen.se/fil/8079F496-BF9D-4B35-9E07-9096D0379571</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>-</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-MgBfeQnReGPU152Si12BRU</idno>
            <name>Maria Arnholm</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-DqpTDKH91DdpBVYFrCVLtu" type="signed"/>
        <correspContext corresp="i-DqpTDKH91DdpBVYFrCVLtu">
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
          <note type="signatory" corresp="i-MgBfeQnReGPU152Si12BRU"/>
          <note type="signatory" corresp="i-UJJVMVCt6SsjV39Hi1tTYi"/>
        </correspContext>
        <correspAction xml:id="i-kVjfVyLBiadL8BLsKAHUV" type="submitted">
          <date when="2018-11-30"/>
          <time when="11:28:08"/>
        </correspAction>
        <correspAction xml:id="i-FxrcZzSYZJebm5LcSAE3d8" type="reviewed">
          <date when="2018-11-30"/>
          <time when="11:33:03"/>
        </correspAction>
        <correspAction xml:id="i-QHbcL3nmzFdZ7ycEMcoy2U" type="referred">
          <date when="2018-12-05"/>
        </correspAction>
        <correspAction xml:id="i-2ouLUvFrcdPDNzuWtzRQjC" type="assigned">
          <date when="2019-06-17"/>
          <time when="16:34:04"/>
        </correspAction>
        <correspContext corresp="i-2ouLUvFrcdPDNzuWtzRQjC">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-9LTS1v1uv9kApPb6JBP8Kz" type="behandlas_i"/>
        <correspContext corresp="i-9LTS1v1uv9kApPb6JBP8Kz">
          <ref type="uppgift">2018/19:SfU21</ref>
          <ref type="ref_dok_id">H601SfU21</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU21</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:2587 av Emma Carlsson Löfdahl m.fl.
          (L) Principer för en flexibel och jämställd föräldraförsäkring
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-XfFk8JmbpCq6d5uahNQUYe">
            Förslag till riksdagsbeslut
          </head>
          <list>
            <item xml:id="i-LCA88sVd4ZcbtkemgufMmB" sortKey="Yrkande 1">
              Riksdagen ställer sig bakom det som anförs i motionen om att
              utreda en ny modell för föräldraförsäkringen och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-gkxCA8hYDGwfXYiuZWCmf" type="h1">
            Inledning
          </head>
          <p xml:id="i-96XKL7ymUQ5nkraJMZoPLX">
            Sverige ska vara ett jämställt, barnvänligt och föräldravänligt
            land. En central del av detta är att det finns en väl utbyggd
            och offentligt finansierad barnomsorg som gör att föräldrar kan
            kombinera jobb och föräldraskap under barnens uppväxt. En annan
            hörnsten är rätten till betald föräldraledighet, alltså det system
            som utgörs av föräldraförsäkringen tillsammans med lagstiftningen
            om föräldraledighet. Det är detta system som denna motion inriktar
            sig på.
          </p>
          <p xml:id="i-DdRNzxGsi5uefmYt5WR1mW">
            För ett liberalt och feministiskt parti som Liberalerna är detta
            frågor som på ett självklart sätt tillhör politikens huvuduppgifter.
            För resursstarka familjer med goda nätverk går det naturligtvis
            oftast bra att hitta lösningar som fungerar bra i vardagen även
            utan offentligt finansierad föräldraförsäkring och barnomsorg.
            Det är annorlunda för familjer med svag ekonomi och svaga nätverk.
          </p>
          <p xml:id="i-CFVJg3H6dTjuCQHExKKSuN">
            Vi liberaler är stolta över att Sverige har en generös föräldraförsäkring,
            och vi har också tagit striden för en väl utbyggd barnomsorg.
            Det ska vårt land ha också i fortsättningen.
          </p>
          <p xml:id="i-Af6o8EqsGNe3ahEEcdbf6L">
            Men alltför länge har debatten om föräldraförsäkringen handlat
            om förändringar inom ramen för dagens system. Nu är det dags att
            ta ett kliv tillbaka för att analysera om det är dags att göra
            större förändringar.
          </p>
          <p xml:id="i-5Cybq1TuMqtnTawa8n3ey2">
            Föräldraförsäkringen infördes 1974 och har sedan dess varit oförändrad
            i sin principiella konstruktion. Det som har ändrats har varit
            försäkringens längd och ersättningsnivå samt att vissa perioder
            öronmärkts för respektive vårdnadshavare. I övrigt har de grundläggande
            strukturerna varit bestående, trots att det gått över 40 år sedan
            dess och stora samhällsförändringar har inträffat.
          </p>
          <p xml:id="i-F13uRD3mVSUvy2muAZmbuf">
            Sedan dess har synen på mäns och kvinnors ansvar i föräldraskapet
            förändrats i grunden. Kvinnors deltagande i arbetslivet har ökat
            mycket kraftigt. I internationell jämförelse ligger Sverige i
            topp vad gäller kvinnors förvärvsfrekvens.
          </p>
          <p xml:id="i-DgrLCpJzBiUj1nk7ctyFVq">
            Likaså råder i princip full behovstäckning i barnomsorgen för
            barn från ett års ålder och uppåt. När föräldraförsäkringen infördes
            var det många föräldrar som var tvungna att stanna hemma längre
            än så, helt enkelt för att alternativ saknades. De föräldrar som
            i dag stannar hemma när barnen är större gör det av eget val och
            av andra skäl.
          </p>
          <p xml:id="i-7JauBKHbUtwAGBdDVqPfZP">
            Detta betyder dock inte att kvinnors och mäns utnyttjande av
            föräldrapenningen är likartat. Fortfarande är uttaget av föräldrapenning
            starkt könsuppdelat. År 2017 tog kvinnor ut 72 procent av föräldrapenningdagarna,
            mot 28 procent för männen. Den långsiktiga trenden går visserligen
            i utjämnande riktning, men utvecklingen är mycket långsam.
          </p>
          <p xml:id="i-4r7RLBHVYSWLZ9dp18aAzP">
            Att tiden hemma med barnen är så ojämnt fördelad mellan kvinnor
            och män får konsekvenser på många olika sätt. Det påverkar föräldramönstren
            inom familjen och kan också påverka omvärldens förväntningar,
            till exempel i förhållande till skolan eller föräldrarnas arbetsgivare.
            Det påverkar barnets bild av föräldraskap och barnets uppfattningar
            om hur sysslor och ansvar förknippas med kön. Men också föräldrarnas
            ekonomiska situation påverkas.
          </p>
          <p xml:id="i-X2zd5fYNF2fsLdAXB9bA5B">
            Fortfarande är deltidsarbete under längre tid i huvudsak något
            som kvinnor ägnar sig åt. Detta mönster grundläggs oftast i samband
            med att barnen kommer. Men långvarigt deltidsarbete blir för många
            kvinnor en deltidsfälla. Det är då som löneskillnaderna mellan
            män och kvinnor börjar växa.
          </p>
          <p xml:id="i-3yJEW7kU6PWnuzqfRQTJJ4">
            Skillnaden i livsinkomst påverkar kvinnors ekonomiska villkor
            och därmed deras självständighet livet ut. Kvinnor har i genomsnitt
            väsentligt lägre pensioner än män – i genomsnitt har kvinnor en
            pension motsvarande 67 procent av männens. Det är i huvudsak kvinnor
            som drabbas av en tillvaro som fattigpensionär.
          </p>
          <p xml:id="i-BKP6xjzzVPRnx1iV8hmDn8">
            Dagens konstruktion av föräldraförsäkringen har uppenbara nackdelar.
            Den kan utnyttjas under mycket lång tid – ända fram till dess
            att barnet fyller tolv år – och kan tas ut i så små portioner
            som en timme åt gången. Föräldraledighetslagstiftningen ger samtidigt
            föräldrar rätt att gå ner till deltid ända tills barnet kommit
            upp i lågstadie­åldern. Möjligheten att gå ner till deltid används
            i huvudsak av kvinnor, medan män mycket snabbare går tillbaka
            till full arbetstid.
          </p>
          <p xml:id="i-YbzhmW5i2eTAMNcemdbt2U">
            Därmed befästs en traditionell könsuppdelad arbetsfördelning.
            Den ena föräldern – oftast en kvinna – tar huvudansvaret för föräldraskapet
            i vardagen, medan den andra föräldern – oftast en man – tar större
            ansvar för familjens försörjning.
          </p>
          <p xml:id="i-kkwDwVrrbQyYUPkphTLMe">
            Eftersom det oftast är kvinnor som går ner till deltid upprätthålls
            det könsmönster som kvinnor förlorar ekonomiskt på. År 2017 arbetade
            28 procent av de förvärvs­arbetande kvinnorna deltid, men bara
            11 procent av männen. Skillnaden är stor nog, men till detta kommer
            att de flesta män som jobbar deltid inte gör det som en följd
            av föräldraskapet. I stället arbetar männen deltid i början av
            sitt vuxenliv (20–24 år) samt när pensionen börjar närmar sig
            (55–64 år). Jämförs i stället enbart siffrorna för deltidsarbete
            för föräldrar med hemmavarande barn blir skillnaderna i deltidsarbete
            ännu större.
          </p>
          <p xml:id="i-P3FcF6krAk948jy8VC5kEW">
            Vi vill bryta denna inlåsningseffekt på arbetsmarknaden. Naturligtvis
            finns det många som vill arbeta deltid och kommer att göra det
            också i fortsättningen, men vi vägrar blunda för att de stora
            skillnaderna i deltidsarbete mellan kvinnor och män förstärker
            en ojämställd arbetsfördelning och är en avgörande del i den ekonomiska
            ojämställdhet som finns kvar i Sverige. Dagens konstruktion av
            föräldraförsäkringen bidrar till att upprätthålla detta.
          </p>
          <p xml:id="i-8qGworTRPAJS7KtpeBPUqm">
            Vi konstaterar också att dagens föräldraförsäkring utgår från
            den traditionella kärnfamiljen där båda föräldrarna lever tillsammans.
            Det gör att föräldraförsäkringen inte är anpassad till att familjer
            ser ut på många olika sätt. Det behövs en modern föräldraförsäkring
            som också inkluderar regnbågsfamiljer och familjer där föräldrarna
            har gått in i nya relationer.
          </p>
          <p xml:id="i-6ApCrANqqhdRExtWKbEGjn">
            Föräldraförsäkringen är inte heller anpassad till företagares
            villkor. Detta ger avtryck i form av att föräldrar som är egenföretagare
            tar ut väsentligt färre föräldrapenningdagar än andra, trots att
            de är med och bidrar till systemet.
          </p>
          <p xml:id="i-G9X46mxooek2tDK6k2hnBm">
            Det finns alltså många skäl till att våga pröva en större översyn
            av föräldra­försäkringen och anpassa den till dagens samhälle.
            Vi har utgått från följande principer.
          </p>
          <list style="ul">
            <item xml:id="i-KzwCnEiSA1sqdEXuM8LGKJ">
              För det första: Föräldraförsäkringen ska utgå från barnets behov
              av trygghet och anknytning under den första viktiga tiden. Barnperspektivet
              måste därför vara vägledande. Föräldraförsäkringen finns därför
              att föräldrarna ska kunna stanna hemma så att barnet får en trygg
              anknytning till föräldrarna under den allra första levnadstiden.
            </item>
            <item xml:id="i-M4E1VeniRfzH9GNnhxSJNw">
              För det andra: Föräldraförsäkringen ska ge inkomstskydd när föräldrarna
              är hemma den första tiden, och sedan underlätta en trygg återgång
              till arbetsmarknad och förvärvsarbete. En väl utformad föräldraförsäkring
              ska i första hand ge föräldrar möjlighet att vara lediga lång
              tid när barnen är små. Det är dit det offentliga ekonomiska stödet
              ska koncentreras. Om föräldrar sedan väljer att vara hemma på
              hel- eller deltid när barnen börjat skolan är det något som de
              själva avgör utan att det nödvändigtvis ska finansieras med skattemedel.
            </item>
            <item xml:id="i-46arTmwJXKaCvqMU47K4gQ">
              För det tredje: Föräldraförsäkringen ska underlätta och stimulera
              till ett jämställt föräldraskap. Vår uppgift som liberaler är
              att möjliggöra att varje människa oavsett kön har samma förutsättningar
              när de gör sina val. Dagens utformning av föräldraförsäkringen
              befäster i stället traditionella könsmönster. Med våra förslag
              vill vi skapa drivkrafter för ett jämnare uttag, och vår vision
              är att utvecklingen leder fram till ett samhälle där vårdnadshavare
              delar lika på föräldraledigheten.
            </item>
            <item xml:id="i-Sin9Xh7ZntbVseRU8nn87e">
              För det fjärde: Föräldraförsäkringen ska vara flexibel och ta
              hänsyn till att familjer är olika. Många lever i kärnfamilj. Andra
              har gått vidare till en ny relation, och barnens bonusförälder
              kan vara en väl så viktig person i deras liv. Vissa lever i regnbågsfamiljer.
              En del är anställda, andra är företagare eller frilansar.
            </item>
          </list>
          <p xml:id="i-7AhpXa3T7u8DtVorRm234h">
            Länge har den politiska debatten om föräldraförsäkringen i huvudsak
            handlat om hur många dagar som ska vara öronmärkta åt vardera
            vårdnadshavaren. Även om detta är en fråga av stor betydelse,
            så är det en fråga som rör sig helt och hållet inom ramarna för
            dagens system. I denna motion vill vi pröva tankar kring ännu
            mer grundläggande förändringar av föräldraförsäkringen. Vi vill
            ha en ny modell.
          </p>
          <p xml:id="i-876HNPMDLXecvuaav4LvH5">
            I stället för en mycket lång föräldraförsäkring med partiellt
            inkomstskydd vill vi ha en kortare försäkring med mycket bättre
            inkomstskydd. Vi vill ta bort möjligheten att ta föräldrapenning
            en timme i taget, men vi öppnar i stället för helt nya former
            av flexibilitet och valfrihet. Vi vill komma till rätta med de
            mekanismer som skapar en deltidsfälla, men ger i stället föräldrarna
            nya möjligheter att anpassa längden och nivån på försäkringen
            utifrån sina egna önskemål. Vi stärker drivkraften till jämställt
            ansvarstagande genom en mer generös vab-ersättning.
          </p>
          <p xml:id="i-8FNG9Lpg2QvsyK11em5ir9">
            Den svenska föräldraförsäkringen är världens mest ambitiösa offentliga
            ersättningssystem för föräldrar som är hemma med sina barn. Totalt
            handlar det om 42 miljarder kronor i statsbudgeten. Vi anser att
            detta är en riktig prioritering. Därför lägger vi inte fram denna
            motion med avsikten att göra besparingar.
          </p>
          <p xml:id="i-YcVZdrjyR3GTiUJbn27mW5">
            I stället har vår strävan varit att visa hur detta betydande
            belopp skulle kunna användas på ett annorlunda sätt som innebär
            att föräldraförsäkringen blir mer modern, flexibel och jämställd.
            Det tjänar barnen, föräldrarna och jämställdheten på.
          </p>
          <head xml:id="i-5sxm4cTB5vQxiCuy6Ph4QN" type="h2">
            1 Färre föräldrapenningdagar och samma ersättningsnivå hela tiden
          </head>
          <p xml:id="i-Xpe4XBctvYZwGNiHveyi2T">
            Vi vill stärka inkomstbortfallsprincipen så att föräldraförsäkringen
            verkligen blir vad den är tänkt som – en försäkring för förlorad
            inkomst. Därför ska de 90 så kallade lägstadagarna tas bort.
          </p>
          <p xml:id="i-CZScTyM8pHYmr8sqHTF6JS">
            I dag består föräldraförsäkringen av totalt 480 ersättningsdagar,
            varav 390 dagar ger inkomstskydd och 90 dagar inte ger det. Ersättningen
            för de 390 dagarna är knuten till den sjukpenninggrundande inkomsten
            (SGI) och ger ett inkomstskydd på cirka 78 procent av SGI upp
            till en årsinkomst på 10 prisbasbelopp, det vill säga för 2019
            en månadsinkomst på cirka 38 800 kronor. Om barnet har två vårdnadshavare
            är 90 dagar med sjukpenningbaserad ersättning öronmärkta för vardera
            vårdnadshavaren. Under föräldraförsäkringens sista 90 dagar ges
            i stället ersättning på så kallad lägstanivå, för närvarande 180
            kronor per dag.
          </p>
          <p xml:id="i-AeBzBrkz4yEfabA4Fq2cV9">
            Vi anser att denna avtrappning i föräldraförsäkringen är olycklig.
            Föräldrapenningen ska skydda mot förlorad inkomst, och de skattemedel
            som används till 90 dagar på lägstanivå bör i stället användas
            till att ge SGI-baserad inkomst under en betydligt kortare tid.
          </p>
          <p xml:id="i-6QEfmG5Aswp4XPycwHdNV2">
            I klartext betyder detta en kortare föräldraförsäkring men med
            bättre inkomstskydd. Det stärker barnfamiljernas ekonomi under
            föräldraledigheten samtidigt som föräldrarnas anknytning till
            arbetsmarknaden stärks.
          </p>
          <head xml:id="i-UGDgoCMQLu5pGL9prDSGbu" type="h2">
            2 Öka valfriheten: två alternativa spår i föräldraförsäkringen
          </head>
          <p xml:id="i-MYRXXokbaFfQHAGk7n2zkR">
            Barnfamiljer är olika och har olika behov och prioriteringar.
            Medan vissa föräldrar vill vara hemma lång tid med barnen under
            den första tiden vill andra kunna återgå till förvärvsarbetet
            lite tidigare. Men dagens föräldraförsäkring ger lika många dagar
            till alla föräldrar, oavsett om de efterfrågar just det antalet
            eller ej.
          </p>
          <p xml:id="i-LKAaZwBJC4rYD7bFsTSENj">
            Vi vill i stället öka barnfamiljernas valfrihet genom att inspireras
            av den norska modellen. I Norge kan föräldrarna välja nivå på
            ersättningen, vilket i gengäld påverkar antalet föräldradagar.
            Norska föräldrapar kan välja mellan att få 100 procent av lönen
            i ersättning i 49 veckor eller 80 procent av lönen i 59 veckor.
          </p>
          <p xml:id="i-PCwYQ6A6AgeksG8N8tZwQm">
            Vårt förslag är att en liknande valfrihet införs i Sverige. Vi
            vill införa en möjlighet att välja mellan en kortare försäkring
            med högt inkomstskydd och en lite längre försäkring med lägre
            inkomstskydd. Det alternativ som väljs gäller båda vårdnadshavarna.
            Vårt riktmärke är att ersättningsgraden ska vara 100 procent i
            det kortare spåret och 70 procent i det längre. Ersättningstaket
            behålls på dagens nivå på 10 prisbasbelopp, det vill säga en månadslön
            på cirka 38 800 kronor (2019).
          </p>
          <p xml:id="i-S5JKkusM7vsRtUhnGubGF5">
            Erfarenheterna från Norge tyder på att en kortare men generösare
            föräldraförsäkring stärker kvinnors anknytning till arbetsmarknaden
            och därmed förbättrar den ekonomiska jämställdheten. I Norge är
            det totalt sett 69 procent av mammorna som väljer 100 procent
            i ersättningsnivå, och dessa kvinnor har också starkare anknytning
            till arbetsmarknaden.
          </p>
          <p xml:id="i-UdcTDj5TSVFXrtujSg6TNP">
            Intressant nog har det dessutom över tid blivit allt fler som
            väljer 100 procent av lönen i ersättning, även om ersättningsperioden
            då blir kortare. Utvärderingar tyder på att detta kan bero på
            att 100 procent i ersättning blir mer lönsamt för familjeekonomin,
            men även på att föräldrarna anser att även den kortare föräldraledigheten
            trots allt är tillräcklig. Samtidigt finns det också möjlighet
            för andra barnfamiljer att välja längre föräldraledighet, genom
            att det går att välja ett längre spår med lägre ersättning.
          </p>
          <p xml:id="i-2yDwKMRhEZjJGycm6CLSiD">
            Den enda valfrihet som finns i dagens föräldraförsäkring är att
            föräldrarna har möjlighet att fördela ett visst antal dagar mellan
            sig. Vårt förslag ökar flexibiliteten på ett nytt sätt, och stärker
            därmed familjernas valfrihet.
          </p>
          <p xml:id="i-8sg1ScPSyHvqoBn72T4mdY">
            De föräldrar som tjänar mycket lite eller som helt saknar sjukpenninggrundande
            inkomst får inte ersättning knuten till sjukpenninggrundande inkomst.
            I stället ges under motsvarande tid föräldrapenning på grundnivå,
            som för närvarande är 250 kronor per dag. Även för dessa föräldrar
            bör valfrihet finnas mellan två spår. Vårt riktmärke är att det
            nya grundbeloppet blir cirka 330 kronor för föräldrar som väljer
            det kortare spåret och cirka 250 kronor för det längre. Genom
            att välja det kortare spåret får alltså dessa föräldrar bättre
            hushållsekonomi än i dag under föräldraledigheten. Samtidigt stärks
            deras drivkrafter att gå vidare till förvärvsarbete genom att
            föräldrapenningen tas ut under kortare tid.
          </p>
          <p xml:id="i-6ib5xkBeKbJfic1rRGhp9V">
            I sammanhanget bör det uppmärksammas att det har blivit allt
            vanligare att löntagare via kollektivavtal inom olika sektorer
            på arbetsmarknaden får ett extra tillägg för att täcka inkomstförluster
            vid föräldraledighet. Ersättningen kallas föräldrapenningtillägg
            (FPT) eller föräldralön. Ersättningen förekommer på stora delar
            av arbetsmarknaden men skiljer sig åt i utformning mellan olika
            kollektivavtal. Det har visat sig att föräldrar som får extra
            ersättning vid föräldraledighet också har en benägenhet att ta
            längre föräldraledighet än andra föräldrar.
          </p>
          <p xml:id="i-WkzjKBCwDqvXs1jt31sN24">
            Föräldrapenningtillägget/föräldralönen finns i huvudsak i två
            former.
          </p>
          <list style="ol">
            <item xml:id="i-E8c8GQfbK1aCod763bMqYa">
              Extra ersättning baserad på lönesumman upp till taket i föräldraförsäkringen,
              dvs. 10 prisbasbelopp. Ibland ges påslaget bara en kortare tid,
              ibland under upp till ett år. Normalt handlar det om 10 procentenheter
              i extra påslag.
            </item>
            <item xml:id="i-DQBjGcYr34CCEcHRsj4g5p">
              Ersättning baserad på lönesumman ovanför taket i föräldraförsäkringen.
              Denna form av föräldrapenningtillägg/föräldralön syftar alltså
              till att ge ett bättre inkomstskydd till föräldrar som har medelhöga
              eller höga inkomster.
            </item>
          </list>
          <p xml:id="i-Dx6SFJjHTxomAtQigFP2ob">
            De avtalsreglerade ersättningarna till föräldrar bygger på frivilliga
            överenskommelser på arbetsmarknaden. I praktiken har arbetstagarsidan
            avstått från löneutrymme för att i gengäld förbättra inkomstskyddet
            för arbetstagare.
          </p>
          <p xml:id="i-61ToCAAF3sWWN6MSnP91mz">
            Vår modell till ny föräldraförsäkring får vissa följder för de
            avtalsreglerade försäkringarna. När det införs en möjlighet att
            få statlig föräldrapenning på 100 procent av lönen upp till 10
            prisbasbelopp försvinner en viktig del av motivet till avtalsbaserad
            ersättning för denna del av lönen. För den del av lönesumman som
            överskrider 10 prisbasbelopp påverkas däremot inte ersättningsnivån
            med vårt förslag.
          </p>
          <p xml:id="i-EPSPFp7caLjADhJDXA66Mu">
            Hur de avtalsreglerade försäkringarna påverkas av den nya reformen
            är något som ytterst avgörs mellan de avtalsslutande parterna.
            Det ankommer alltså inte på ett politiskt parti att styra detta.
            Dock konstaterar vi att det frigörs ett potentiellt löneutrymme
            om det inte längre behövs lika många avtalsreglerade tilläggsförsäkringar,
            vilket blir fallet med vårt förslag.
          </p>
          <head xml:id="i-9etPazKBTT6bFxM5V27EJ5" type="h2">
            3 Stramare tidsgränser för föräldrapenning
          </head>
          <p xml:id="i-TNKaVvUFLHWWufUP39ALhQ">
            Vi vill förkorta den tidsperiod då föräldrapenningen kan utnyttjas.
            Vårt förslag är att merparten av föräldrapenningdagarna kan användas
            till dess att barnet fyllt två år. Återstoden ska kunna användas
            till utgången av det år då barnet blivit skolpliktigt, det vill
            säga sex år i och med att förskoleklassen nu blir obligatorisk.
            Denna princip gäller oavsett vilket av de två spåren i föräldraförsäkringen
            som föräldrarna väljer.
          </p>
          <p xml:id="i-UB9dfShFm9KgQbsojZ6urD">
            Att vi vill skärpa tidsgränserna beror på att vi vill satsa resurserna
            under den tid de behövs mest. Föräldraförsäkringens främsta syfte
            är att ge föräldrarna möjlighet att vara hemma med barnet under
            de allra första åren, när anknytningen mellan föräldrar och barn
            grundläggs och barnet behöver få en trygg start i livet. Så länge
            barnet inte är skolpliktigt ska föräldrarna därför kunna ta ut
            föräldrapenning, men med särskild tyngdpunkt på de allra viktigaste
            första åren.
          </p>
          <p xml:id="i-5w2xsZBuGLGU38Mc37hpKg">
            Det är däremot olyckligt att föräldrapenning kan tas ut långt
            efter att barnet har börjat skolan. I dag kan föräldrar spara
            totalt 96 dagar med föräldrapenning ända tills barnet fyller 12
            år, och ta ut denna föräldrapenning en timme i taget. Då fungerar
            föräldraförsäkringen som ett sätt att finansiera en arbetsfördelning
            inom familjen som går ut på att en förälder är hemma eller går
            ner i deltid medan en annan arbetar.
          </p>
          <p xml:id="i-MTDxm1JGBE1q16tDoPWrea">
            Vår förändring skapar också större enhetlighet i reglerna mellan
            föräldrar som bor i Sverige och föräldrar som flyttar hit. Den
            migrationspolitiska överenskommelsen 2015 innehöll bland annat
            en punkt om att begränsa föräldrapenningen för de föräldrar som
            kommer till Sverige efter barnets tvåårsdag. Detta har nu genomförts
            i lagstiftning som innebär att antalet föräldrapenningdagar begränsas
            till totalt 200 dagar för föräldrar som kommer till Sverige under
            barnets andra levnadsår, och totalt 100 dagar för föräldrar som
            kommer till Sverige efter barnets tvåårsdag.
          </p>
          <p xml:id="i-WZvLJQ5Mx7pUxTNW56muiJ">
            Begränsningen av föräldraförsäkringen för nyanlända har till
            syfte att båda föräldrarna snabbare ska komma ut på arbetsmarknaden.
            Den bidrar också till att fler nyanlända barn tidigt börjar förskolan,
            vilket också detta är positivt för integrationen eftersom förutsättningarna
            för snabb svenskinlärning är som störst när barnen är små. Om
            barnen har språket med sig när de börjar skolan ökar deras möjligheter
            att uppnå kunskapsmålen.
          </p>
          <p xml:id="i-AqCn3SMpw4zc3wxjqcHrzo">
            Vårt förslag innebär att ungefär samma begränsningsregel gäller
            för alla föräldrar efter barnets tvåårsdag. Därmed uppnås en mer
            enhetlig lagstiftning för alla föräldrar och alla barn, oavsett
            födelseplats. Samma argument om att förbättra anknytningen till
            arbetsmarknaden gäller för alla föräldrar.
          </p>
          <head xml:id="i-BTg6kzYJHAgiyDY5vFRPxM" type="h2">
            4 Lika många öronmärkta dagar som i dag
          </head>
          <p xml:id="i-RCHcxUuA2khcAFsH8GLuts">
            Liberalerna gick till val 2014 på att införa en tredje öronmärkt
            månad till vardera föräldern. Detta har nu genomförts, och antalet
            öronmärkta dagar har därmed ökat till 90 dagar per förälder. I
            vårt förslag ingår inte att öka antalet öronmärkta dagar ytterligare.
            Däremot leder vårt förslag till att en större procentandel av
            föräldraförsäkringen blir öronmärkt.
          </p>
          <head xml:id="i-MB7cGLbFYSwdojRNLkkpNn" type="h2">
            5 Fler gemensamma dagar vid barnets födelse
          </head>
          <p xml:id="i-7gFn1QTyxhZWSkqv5GPp7E">
            För att stimulera till mer jämställt föräldraansvar ökas antalet
            dagar då den andra föräldern kan vara hemma vid barnets födelse
            med tillfällig föräldrapenning (de så kallade gemensamma dagarna
            vid barns födelse eller adoption) från tio till femton.
          </p>
          <head xml:id="i-L6ZBvKTDCFQsn4RZCW4pbh" type="h2">
            6 Utöka rätten att överlåta dagar till tredje person
          </head>
          <p xml:id="i-GDShRa1vjtzYBkLuc39Fi5">
            Verklighetens barnfamiljer ser ut på många olika sätt. Många
            barn växer upp med båda sina biologiska föräldrar. Andra barn
            har föräldrar som gått in i nya relationer, och barnets bonus-
            eller extraföräldrar kan under barnets uppväxt fylla en mycket
            viktig roll som barnets extraförälder. Det finns barn som växer
            upp i regnbågsfamiljer där barnets mamma och medmamma, pappa och
            medpappa bildar en familjehelhet som inte får plats i dagens alltför
            snäva regelverk.
          </p>
          <p xml:id="i-8uasNseHbu5154R4KJzwes">
            Vi vill öka valfriheten och anpassa föräldraförsäkringen efter
            verkligheten. Familjer ser ut på olika sätt, men barnets behov
            av närhet och trygghet till de vuxna som tar föräldra­ansvar är
            detsamma. Därför vill vi att rätten att ge de överlåtbara dagarna
            till tredje person ska förbättras så att både make/maka och sambo
            ska kunna ta ut föräldrapenningdagar. Detta skapar ökad flexibilitet
            för många familjer, och kan även indirekt vara betydelsefullt
            ur ett företagarperspektiv eftersom många egenföretagare har svårt
            att ta ut föräldrapenning. Vi välkomnar att det finns en riksdagsmajoritet
            för denna förändring och att lagändringar kan väntas träda i kraft
            den 1 juli 2019 (bet. 2018/19:SfU11).
          </p>
          <head xml:id="i-AqyGzxgTh6QUm76McRFxju" type="h2">
            7 Ändrade deltidsregler för föräldraledighet och föräldrapenning
          </head>
          <p xml:id="i-3AgL93oBfTTRKJFGE8U4Se">
            Vi vill stimulera till ett mer jämställt föräldraskap även när
            det handlar om att gå ner till deltid. Därför vill vi se över
            reglerna för rätten att gå ner i arbetstid under småbarnsåren.
          </p>
          <p xml:id="i-Na3GPCtVJbYaojDsnhXyxX">
            Vidare ska reglerna för deltidsuttag av föräldrapenning förändras.
            Vi anser att föräldrapenning ska kunna tas ut med hel dag eller
            halv dag. Därmed avskaffas möjligheten att ta ut föräldrapenning
            på tre kvarts dag, en kvarts dag och en åttondels dag.
          </p>
          <p xml:id="i-NyKQyouJGHfhCZpDrb12gh">
            För många familjer är det ett naturligt beslut att gå ner i deltid
            när barnen har kommit. Det ger mer tid med barnen och underlättar
            i vardagen när hämtning och lämning på förskolan ska kombineras
            med förvärvsarbete.
          </p>
          <p xml:id="i-DatQg3hMcGVQpJtQVJP4KW">
            Rätten att gå ner till deltid utnyttjas dock mycket ojämnt. Som
            tidigare nämnts är det i huvudsak kvinnor som går ner till deltid,
            och de fortsätter i många fall också att arbeta deltid långt efter
            att barnen börjat skolan. Män går däremot sällan ner till deltid
            som en följd av att de har blivit föräldrar.
          </p>
          <p xml:id="i-cQUM1s3bzaRkwwioBbNk5">
            Detta samspelar med de mycket generösa reglerna för att ta ut
            föräldrapenning på deltid. I dag kan föräldrapenning tas ut med
            hel dag, tre kvarts dag, halv dag, en kvarts dag eller en åttondels
            dag. På detta sätt kan ersättningen användas under mycket lång
            tid, och särskilt för att dryga ut inkomsten för de föräldrar
            som går ner till deltid. (Den lagstadgade rätten att gå ner till
            deltid med upp till 25 procent gäller dock alla föräldrar fram
            till dess att barnet fyllt åtta år, oavsett om vårdnadshavaren
            har föräldrapenning kvar att ta ut eller ej.)
          </p>
          <p xml:id="i-QjtyPLaCv8FpCtSZ2kyFKJ">
            Här finns ett jämställdhetspolitiskt dilemma som behöver erkännas.
            Det är visserligen rätt att föräldrar ska ha lagstadgad rätt att
            gå ner till deltid under de viktiga småbarnsåren. Det är också
            rätt att föräldrapenningen ska kunna tas ut i mindre delar än
            heldagar, eftersom detta underlättar ekonomiskt för deltidsarbetande.
          </p>
          <p xml:id="i-UbL3TkAR6ExVVHPtQpwWCL">
            De ekonomiska förlusterna av att långvarigt arbeta deltid blir
            dock betydande, och effekterna av detta kommer att synas hela
            livet eftersom pensionen blir betydligt lägre av deltidsarbete.
            Särskilt gäller detta den kollektivavtalsbaserade tjänstepensionen.
            Skillnaderna i livsinkomst mellan kvinnor och män beror i mycket
            hög utsträckning på att kvinnor arbetar betydligt mer deltid än
            män. Dagens föräldraförsäkring gör det förmånligt att gå ner till
            deltid under lång tid, och stärker därmed de drivkrafter som upprätthåller
            dessa skillnader mellan kvinnors och mäns ekonomiska villkor.
          </p>
          <p xml:id="i-21LDoEwCzm3dCMkcrsKqTK">
            Vi vill att föräldrapenningen ska vara ett inkomstskydd för den
            som tar ledigt hela eller större delen av tiden för att vara hemma
            med sina barn. Det finns däremot inte samma skäl att använda föräldrapenningen
            som extra inkomstförstärkning för den som i huvudsak jobbar. Därför
            föreslår vi att föräldrapenning ska kunna tas ut med hel dag eller
            halv dag. Möjligheten att ta ut föräldrapenning på tre kvarts
            dag, en kvarts dag och en åttondels dag avskaffas därmed.
          </p>
          <head xml:id="i-JQiZgskMLNcPqANRJmVFp3" type="h2">
            8 Tydligare samordning mellan föräldraledighet och föräldrapenning
          </head>
          <p xml:id="i-7gtthekvhuZ26Lff3i8v2z">
            Reglerna för föräldraledighet och föräldrapenning regleras i
            två olika lagstiftningar, och relationen mellan dessa är komplicerad.
            Vi vill skapa en bättre och tydligare samordning.
          </p>
          <p xml:id="i-B4EegjTRQhdinfUr8f7NgN">
            Grunderna är förhållandevis tydliga. Lagstiftningen om föräldraledighet
            ger den anställde rätten att vara ledig från jobbet, medan lagstiftningen
            om föräldrapenning handlar om rätten till inkomstersättning från
            staten medan föräldern är ledig. Den som tar ut föräldrapenning
            har rätt till ledighet i motsvarande mån. Under barnets spädbarnstid
            – eller noga räknat under de första 18 månaderna – har vårdnadshavaren
            också en ovillkorlig rätt att vara ledig oavsett om han eller
            hon tar ut föräldrapenning eller ej.
          </p>
          <p xml:id="i-B48fHgmL5igeVhQPzGrfgX">
            Reglerna ser annorlunda ut efter att barnet har fyllt 18 månader.
            Då har vårdnadshavaren i princip bara rätt till föräldraledighet
            på heltid under den period han eller hon tar ut föräldrapenning.
            Däremot finns, som tidigare nämnts, en rättighet för föräldern
            att gå ner till deltid oavsett om han eller hon tar ut föräldrapenning
            eller ej.
          </p>
          <p xml:id="i-2dh9G1aKUTxq7mPC9y6ZRo">
            Skillnaden mellan föräldraledighet och annan ledighet är att
            en förälder har lagstadgad rätt till heltidsledighet de dagar
            han eller hon begär detta, så länge ledigheten aviseras tillräckligt
            lång tid i förväg. Vidare kan föräldrar vara heltidslediga fem
            dagar i veckan men bara ta ut t.ex. tre hela föräldrapenningdagar.
            Detta förlänger tidsperioden då föräldrarna är borta från arbetsmarknaden
            genom att använda föräldraförsäkringen.
          </p>
          <p xml:id="i-6Wd8p3eHzfnj3TM3Ey5THY">
            I dag har arbetsgivare små möjligheter att veta om föräldrar
            verkligen har föräldrapenningdagar kvar att ta ut. Om en förälder
            vill skaffa sig rätt till extra (om än obetald) ledighet med hänvisning
            till föräldraledighetsreglerna är det svårt och tids­krävande
            för arbetsgivare att ta reda på om den anställde verkligen har
            föräldrapenning­dagar innestående.
          </p>
          <p xml:id="i-VenuwBbEqKnNbn9dPDz2NC">
            Vi anser därför att den praktiska samordningen mellan föräldraledighet
            och föräldra­penning bör bli bättre. Därför ska Försäkringskassans
            information till arbetsgivare förbättras när det gäller uttag
            av föräldrapenning efter barnets tvåårsdag. Ett sätt kan vara
            att Försäkringskassan underrättar arbetsgivaren när en anställd
            inte längre har några föräldrapenningdagar kvar att ta ut. En
            annan möjlighet skulle kunna vara att arbetsgivaren erhåller årsbesked
            från Försäkringskassan angående antalet kvarvarande föräldrapenningdagar
            för de anställda.
          </p>
          <p xml:id="i-Frc2FkFSvfxqSpyjdjC4HL">
            Vi vill även i övrigt se över hur reglerna kan tydliggöra kopplingen
            mellan uttag av föräldraledighet och att verkligen vara hemma
            med barnen. Det ska exempelvis inte vara möjligt att ta ut föräldraledighet
            för dagar då barnet i själva verket är i förskolan eller skolan.
          </p>
          <head xml:id="i-4mBdprx7UhN8xktD6FGVjd" type="h2">
            9 Generösare vab-regler för mer jämställt ansvar
          </head>
          <p xml:id="i-6yzYRjE8aP2BZCPReznLJn">
            Det är viktigt att de ekonomiska trygghetssystemen tydligt underlättar
            för föräldrar att ta jämställt ansvar även om den ena vårdnadshavaren
            tjänar mer än den andra. Det gäller för föräldrapenning, men det
            gäller i lika hög grad den tillfälliga föräldrapenningen som tas
            ut bl.a. vid vård av barn (vab). Inom ramen för den bredare reform
            av föräldra­försäkringen som beskrivs i denna motion, och som
            behöver utredas före ett genomförande, bör ersättningstaket i
            den tillfälliga föräldraförsäkringen höjas till samma belopp som
            i föräldraförsäkringen, dvs. 10 prisbasbelopp eller för 2019 en
            månadslön på ca 38 800 kronor.
          </p>
          <p xml:id="i-CJUUVDxRi8xafvgWxk6zgy">
            I dag är ersättningstaket vid vab sämre än vid föräldrapenning.
            Den tillfälliga föräldrapenningen vid vård av barn ger ersättning
            med 80 procent av inkomsten upp till 7,5 prisbasbelopp, dvs. en
            månadslön på cirka 29 100 kronor (2019). Om den ena föräldern
            tjänar mer än detta medan den andra tjänar mindre blir det alltså
            ekonomiskt lönsamt att låta den som tjänar minst stanna hemma
            då barnet är sjukt. Och den som tjänar minst är oftast kvinna.
          </p>
          <p xml:id="i-XpWmahENmEvLqQsTc8Uzzc">
            Vi lägger detta förslag därför att förväntningarna på arbetsmarknaden
            i dag befäster föreställningen att det är mammor, inte pappor,
            som oftast är hemma när barnen är sjuka. När det gäller tillfällig
            föräldrapenning finns det inte heller någon utveckling i riktning
            mot jämnare uttag. Som vi nämner ovan har männens andel av uttaget
            av föräldrapenning gradvis ökat, men fördelningen när det gäller
            tillfällig föräldrapenning har legat i princip still ända sedan
            1980-talet. År 1980 togs 63 procent av de tillfälliga föräldrapenningdagarna
            ut av kvinnor, 37 procent av män. År 2017 var motsvarande siffror
            62 procent respektive 38 procent.
          </p>
          <p xml:id="i-9GYaJbPY3cwhRMKDq7L1eF">
            Vi menar därför att det måste skapas starkare ekonomiska drivkrafter
            till ett jämnare uttag av vab-dagar. Ett höjt ersättningstak ger
            bättre förutsättningar för detta.
          </p>
          <head xml:id="i-9agRAnbgG78LsH6PnbDPCN" type="h2">
            10 Inget nytt vårdnadsbidrag
          </head>
          <p xml:id="i-EqtiJb53JPdZGeFnsjh8eP">
            Det kommunala vårdnadsbidrag som infördes 2008 bidrog till att
            hålla vissa föräldrar, främst kvinnor, borta från arbetsmarknaden
            under en längre tid. Vårdnadsbidraget utnyttjades också i särskilt
            hög grad av utlandsfödda kvinnor och bidrog därför till att försvåra
            deras väg till att bli självförsörjande i Sverige. Därutöver gick
            deras barn miste om den möjlighet till att tidigt utveckla sin
            förmåga att tala svenska som förskolan erbjuder. Liberalerna medverkade
            därför till att avskaffa vårdnadsbidraget, och detta har nu också
            förverkligats.
          </p>
          <head xml:id="i-PRYvVSQcGcv4VjMiNyPn5i" type="h2">
            11 Bättre anpassning till företagande föräldrar
          </head>
          <p xml:id="i-KK2WRRncNFsaG1yZfGYBkK">
            En svaghet med dagens föräldraförsäkring är att den bygger på
            en arbetstagarnorm: föräldern förutsätts vara anställd. Det är
            mycket svårare för den som är företagare att få del av försäkringens
            möjligheter, trots att företagare är med och bidrar med sina skattepengar
            precis som alla andra.
          </p>
          <p xml:id="i-AY9hB5ZmAJhKAYQdHj9s9b">
            Det står klart att företagande föräldrar har svårt att utnyttja
            dagens föräldra­försäkring. Däremot är det slående hur få studier
            eller rapporter det finns som beskriver företagares uttag av föräldrapenning.
            En rapport år 2009 som Försäkringskassan skrev på uppdrag av regeringen
            visade att pappor med inkomster enbart från egenföretagande hade
            använt 14 föräldrapenningdagar färre (i genomsnitt) för barn som
            uppnått tre års ålder än motsvarande pappor med inkomst enbart
            från en anställning. Skillnaden var 15 dagar färre för kvinnliga
            egenföretagare.
          </p>
          <p xml:id="i-A4krkUJeWXannUZcaKh2FC">
            Senare statistik från Försäkringskassan bekräftar detta mönster.
            I en analys av uttaget av föräldrapenningdagar för barn födda
            2007 visade det sig att egenföretagande kvinnor hade tagit ut
            11 procent färre föräldrapenningdagar än övriga kvinnor, eller
            250 dagar jämfört med 281. För egenföretagande män var skillnaden
            hela 39 procent, eller 30 dagar jämfört med 49. Skillnaden i antal
            dagar kvarstod även när barnet blivit större och börjat skolan.
          </p>
          <p xml:id="i-YSTDkKYttM3GMnjjwi96MW">
            En rapport från Företagarna bekräftar att dagens föräldraförsäkring
            skapar stora problem för just företagare. Företagarnas rapport,
            som baserar sig på en enkätunder­sökning bland 4 000 medlemmar
            i organisationen, visade att företagare var föräldra­lediga betydligt
            kortare tid än anställda personer och betydligt oftare var det
            på deltid. Särskilt dramatisk var skillnaden för kvinnliga företagare
            där var tredje tar ut högst tre månaders föräldraledighet. Bland
            alla mammor i Sverige tar endast två procent ut så få dagar.
          </p>
          <p xml:id="i-ChfZamQockDCuZu7hSoF7Y">
            Det behövs flera olika åtgärder för att göra föräldraförsäkringen
            bättre anpassad till företagares situation. Bland annat behövs
            en förbättring av Försäkringskassans rutiner för att fastställa
            sjukpenninggrundande inkomst (SGI) för företagare, till exempel
            genom bindande förhandsbesked så att företagaren vet säkert om
            han eller hon kommer att ha råd att ta ut föräldrapenning en viss
            tid. Även vårt förslag om att göra det möjligt att överlåta föräldrapenningdagar
            på närstående kan underlätta för företagare. Ytterligare förslag
            behöver övervägas efter att de ovan nämnda granskningarna och
            utredningarna har publicerats.
          </p>
          <head xml:id="i-LC2btL5F6NXxntJgoRkTqt" type="h2">
            12 Inga retroaktiva förändringar
          </head>
          <p xml:id="i-XxMnZieFFMN45ng9rK1u94">
            De barn som lever i dag har föräldrar som beviljats föräldrapenning
            enligt dagens regler. Vårt förslag är att det nya systemet ska
            introduceras gradvis genom att det gäller för de barn som föds
            efter en viss tidpunkt. Den reform vars huvudprinciper vi presenterar
            i denna motion är en genomgripande förändring som måste föregås
            av ett grundligt utredningsarbete. Ett nytt system bör tidigast
            kunna träda i kraft 2021, i vissa delar möjligen 2020. Det blir
            då barnen som föds därefter som omfattas av det nya systemet.
          </p>
        </div>
        <div type="motSignatures">
          <list>
            <item xml:id="i-DqDfVq5Mn8Qm3aRKu5SLRE" who="i-QQYotqFjTJA7EiQZc1Wmzs">
              Emma Carlsson Löfdahl (L)
            </item>
            <item xml:id="i-ScY1QhQDmVnALBtyE3CcUm" who="i-U6F8gqiuV2DEZN1aMhyDnJ">
              Christer Nylander (L)
            </item>
            <item xml:id="i-KKwCGK3xUCDuNBQEohsDMY" who="i-S7wLw9aynA5vbRCsqxxL3N">
              Tina Acketoft (L)
            </item>
            <item xml:id="i-LGENTsPWNAp8L64nykeTKa" who="i-HzxR5drvvumXGW3Fi7DiXX">
              Lina Nordquist (L)
            </item>
            <item xml:id="i-5cKLAnL2cAhHz4G65GmbA2" who="i-VBA6eUH2CpmPZFgqzCpt9N">
              Mats Persson (L)
            </item>
            <item xml:id="i-WMVEpfgCP6c8U1x2QjoiyF" who="i-BUYvEhrSc9gnHcd6iS4eDJ">
              Allan Widman (L)
            </item>
            <item xml:id="i-E3pkPXD9f2Qq22w9dPELpL" who="i-MgBfeQnReGPU152Si12BRU">
              Maria Arnholm (L)
            </item>
            <item xml:id="i-4r79swADhvsfHsLkWSC9KV" who="i-UJJVMVCt6SsjV39Hi1tTYi">
              Gulan Avci (L)
            </item>
          </list>
        </div>
      </div>
    </body>
  </text>
</TEI>
