<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-JuU-03496">
  <teiHeader>
    <fileDesc>
      <titleStmt>
        <title>Brottsoffer</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3496 av Andreas Carlson m.fl. (KD)</title>
          <idno type="rdwebb">H8023496</idno>
          <rs type="number">3496</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H8023496/text</ref>
          <ref type="dokument_url_html">http://data.riksdagen.se/dokument/H8023496</ref>
          <ref type="dokumentstatus_url_xml">http://data.riksdagen.se/dokumentstatus/H8023496</ref>
          <ref type="docx">http://data.riksdagen.se/fil/4E88CC64-F674-40A3-A34B-208BB138187A</ref>
          <ref type="pdf">http://data.riksdagen.se/fil/482C29EC-912C-4184-A1E6-D1708ABDB4B2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-SgLSQ3phK7HUZecEbLumwe</idno>
            <name>Ingemar Kihlström</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-6umT1k53jwZ9Rr9pvYUNWh</idno>
            <name>Lars Adaktusson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-PBSxPmi2qJkmc16jpZDA6Y</idno>
            <name>Robert Halef</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-3MbXoyh6SiX2H1PeWj9StK" type="signed"/>
        <correspContext corresp="i-3MbXoyh6SiX2H1PeWj9StK">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-SgLSQ3phK7HUZecEbLumwe"/>
          <note type="signatory" corresp="i-6umT1k53jwZ9Rr9pvYUNWh"/>
          <note type="signatory" corresp="i-PBSxPmi2qJkmc16jpZDA6Y"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-4BTx6VbUNJDqLqfkYqjnsE"/>
        </correspContext>
        <correspAction xml:id="i-H16djCbznaA2C4uKFkqhGS" type="submitted">
          <date when="2020-10-06"/>
          <time when="15:25:06"/>
        </correspAction>
        <correspAction xml:id="i-MPWoPiscdNpgSn9A72RZN4" type="reviewed">
          <date when="2020-10-06"/>
          <time when="20:01:10"/>
        </correspAction>
        <correspAction xml:id="i-b2B2XfUwtqHS63e2xF1kJ" type="referred">
          <date when="2020-10-14"/>
        </correspAction>
        <correspAction xml:id="i-Uy6j8JrHWx6z3Ye9vd4jVm" type="assigned">
          <date when="2021-10-29"/>
          <time when="10:33:08"/>
        </correspAction>
        <correspContext corresp="i-Uy6j8JrHWx6z3Ye9vd4jVm">
          <ref type="assignedTo">Justitieutskottet</ref>
        </correspContext>
        <correspAction xml:id="i-UUsUVdsVJuMDRL6usciq5o" type="behandlas_i"/>
        <correspContext corresp="i-UUsUVdsVJuMDRL6usciq5o">
          <ref type="uppgift">2020/21:JuU25</ref>
          <ref type="ref_dok_id">H801JuU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU25</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7QZKpPDiTAPuQzamzR5aCV" type="behandlas_i"/>
        <correspContext corresp="i-7QZKpPDiTAPuQzamzR5aCV">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Mg8TBiSejekoMJ3MzobW88" type="behandlas_i"/>
        <correspContext corresp="i-Mg8TBiSejekoMJ3MzobW88">
          <ref type="uppgift">2020/21:JuU27</ref>
          <ref type="ref_dok_id">H801JuU27</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU27</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-44Rc6rjEpW5nJuQfPkxrve" type="behandlas_i"/>
        <correspContext corresp="i-44Rc6rjEpW5nJuQfPkxrve">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3496 av Andreas Carlson m.fl. (KD)
          Brottsoffer
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-SVgdwybEJW8dg9hNwGeTQQ">
            Förslag till riksdagsbeslut
          </head>
          <list style="ol">
            <item xml:id="i-Qm2k6xGacuTHsnkr6C2LYb">
              Riksdagen ställer sig bakom det som anförs i motionen om att
              se över det offentliga stödet till brottsofferjourer och tillkännager
              detta för regeringen.
            </item>
            <item xml:id="i-Y4X5CyLuirxNsgyN9K4Xee">
              Riksdagen ställer sig bakom det som anförs i motionen om att
              höja avgiften till Brottsofferfonden och tillkännager detta för
              regeringen.
            </item>
            <item xml:id="i-MLSs81fyjjCVEbYUFJCPjd">
              Riksdagen ställer sig bakom det som anförs i motionen om att
              medling ska erbjudas oberoende av gärningsmannens ålder och tillkännager
              detta för regeringen.
            </item>
            <item xml:id="i-KFMgWweFEkysFH2coVzFzK">
              Riksdagen ställer sig bakom det som anförs i motionen om att
              tillsätta en nationell samordnare för medling och tillkännager
              detta för regeringen.
            </item>
            <item xml:id="i-Az5iJxE6S8uEZChdEHb8zD">
              Riksdagen ställer sig bakom det som anförs i motionen om polisens
              arbetssätt, kunskapslyft för de som kommer i kontakt med brottsoffer
              och information till brottsoffer och tillkännager detta för regeringen.
            </item>
            <item xml:id="i-9VzbqrZaWEp3va1p25sVdJ">
              Riksdagen ställer sig bakom det som anförs i motionen om kommuners
              skyldighet att finansiera brottsofferstöd och tillkännager detta
              för regeringen.
            </item>
            <item xml:id="i-8XePYWTyrkm95teM5WXUHf">
              Riksdagen ställer sig bakom det som anförs i motionen om en översyn
              av skadeståndsnivåerna och tillkännager detta för regeringen.
            </item>
            <item xml:id="i-QTW5BGQyJpyuebXYy3caLi">
              Riksdagen ställer sig bakom det som anförs i motionen om kvalitet
              i brottsofferstödet och tillkännager detta för regeringen.
            </item>
            <item xml:id="i-T8t6C9V443tmnaR5KM77ZY">
              Riksdagen ställer sig bakom det som anförs i motionen om utredning,
              uppföljning och återkoppling till brottsoffer och tillkännager
              detta för regeringen.
            </item>
            <item xml:id="i-2tLZtxbWpCmfcXER73Qjyk">
              Riksdagen ställer sig bakom det som anförs i motionen om brott
              mot äldre och tillkännager detta för regeringen.
            </item>
            <item xml:id="i-4poaZqT4xmLe72BWx8NFsB">
              Riksdagen ställer sig bakom det som anförs i motionen om viktimologisk
              forskning och tillkännager detta för regeringen.
            </item>
            <item xml:id="i-CyFCQVFkba8w66wTkTXvkf">
              Riksdagen ställer sig bakom det som anförs i motionen om möjligheten
              att överklaga nedlagda förundersökningar och tillkännager detta
              för regeringen.
            </item>
            <item xml:id="i-7CdfdFBAgzHXFRVrHajh6X">
              Riksdagen ställer sig bakom det som anförs i motionen om automatisk
              utbetalning av skadestånd och tillkännager detta för regeringen.
            </item>
            <item xml:id="i-RgNz82mtN3sFzNhYdsdv7s">
              Riksdagen ställer sig bakom det som anförs i motionen om en s.k.
              civilkuragelag och tillkännager detta för regeringen.
            </item>
            <item xml:id="i-PaKGDJJ2nun2frDLCB34oR">
              Riksdagen ställer sig bakom det som anförs i motionen om stödcentrum
              för unga brottsoffer och tillkännager detta för regeringen.
            </item>
            <item xml:id="i-Bi6WvK8YXqNiasA9cfRcVJ">
              Riksdagen ställer sig bakom det som anförs i motionen om att
              tillsätta en utredning för att möjliggöra för vittnen att i vissa
              fall avlägga sina vittnesmål anonymt i domstolsförhandlingar och
              tillkännager detta för regeringen.
            </item>
            <item xml:id="i-UsYBhAuhv1EmzXizL2EoWD">
              Riksdagen ställer sig bakom det som anförs i motionen om kronvittnen
              och tillkännager detta för regeringen.
            </item>
            <item xml:id="i-4BNMhGNboTtbNKc81hQ5Ag">
              Riksdagen ställer sig bakom det som anförs i motionen om barnahus
              och tillkännager detta för regeringen.
            </item>
            <item xml:id="i-TxGtof3GPUwGUW82EYPDgm">
              Riksdagen ställer sig bakom det som anförs i motionen om förändrade
              sekretessregler för barnahus och tillkännager detta för regeringen.
            </item>
            <item xml:id="i-8xKHczCjJBM2aSCqjmbVbu">
              Riksdagen ställer sig bakom det som anförs i motionen om att
              ett nationellt kunskapscentrum för frågor om oönskad sexualitet
              och prevention av sexuellt våld bör inrättas och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-QLFacjXZQzMmKJQMwHMM1v" type="h1">
            Motivering
          </head>
          <p xml:id="i-SokgcmhTa1g7dgoErkrjvy">
            Den kristdemokratiska rättspolitiken bygger på insikten om människans
            ofullkomlighet. Brottslighet har alltid förekommit och kommer
            alltid att förekomma. Ett fungerande rättssamhälle förutsätter
            att de som bryter mot lagen lagförs och straffas. Det är viktigt
            för att skydda laglydiga, ge brottsoffer upprättelse och för att
            upprätthålla ett signal­system om vad som är rätt och fel, men
            också för att ge förbrytaren möjlighet att sona sitt brott. Människan
            är en moralisk varelse som hela tiden har ansvar att förhålla
            sig till vad som är rätt och fel.
          </p>
          <p xml:id="i-CCQERdb3aPUewEikPbQQeR">
            Rättvisa handlar om det rätta handlandet i relation till våra
            medmänniskor. Rättvisa är ett grundvärde, som i en samhällsgemenskap
            förutsätter en balans mellan alla männi­skors intressen, rättigheter
            och skyldigheter. Denna rättvisebalans rubbas när någon begår
            ett brott och handlar orätt. I många fall har gärningsmannen med
            uppsåt låtit sin handlingsfrihet gå ut över andras rättigheter
            att förverkliga grundläggande värden. Det är då det offentligas
            uppgift att skipa rättvisa och att återställa balansen så långt
            det är möjligt.
          </p>
          <p xml:id="i-31bzVYAjD4vkSyoBNATGSy">
            Det är en väsentlig skillnad mellan att vara brottsoffer och
            att vara drabbad av exem­pelvis en olyckshändelse eller naturkatastrof.
            Brottsoffret är berättigat till upprättelse. Denna erhålls bland
            annat genom att gärningsmannen tar sitt straff och sonar sitt
            brott. Samhället ska återställa en rättvisa när en orättvisa har
            blivit begången.
          </p>
          <p xml:id="i-Kh9yXwuJj6LFCaTQBYEzPu">
            Straffet innebär en upprättelse för brottsoffret då omvärlden
            erkänner kränkningen, det offentliga tydliggör skuldfrågan och
            brottslingen får ta ansvar för sina handlingar. Den som har tagit
            sitt straff har sonat sitt brott och har med det återupprättats
            som mora­lisk person. Man har fått en chans att i andras ögon
            återinträda i samhället som en an­svarstagande person. Straff
            är därför ett nödvändigt inslag i rättsskipningen. Påföljden tjänar
            flera ändamål: den ska ge upprättelse åt brottsoffret, den ska
            avhålla förövarna från nya brott och uppmuntra till ånger och
            den ska avhålla andra från liknande hand­lingar och skydda samhället.
            Det ska också så långt som möjligt tillförsäkras att för­övaren
            gottgör brottsoffret ekonomiskt.
          </p>
          <p xml:id="i-3HrMDy4rRAMYwwiPt6Meki">
            Hela rättsväsendet ska genomsyras av ett tydligt brottsofferperspektiv
            där brotts­drabbade får ökad uppmärksamhet. Detta innefattar ett
            respektfullt och korrekt bemö­tande av de aktörer som kommer i
            kontakt med brottsoffret, samt upprättelse genom att rättsväsendet
            gör sitt yttersta för att klargöra skuldfrågan, utdöma rättvisa
            straff och att skadestånd betalas ut. Hanteringen av brott mot
            ungdomar är rättssamhällets ”skylt­fönster” gentemot denna generation.
            Fungerar polisens, åklagarnas och domstolarnas insatser stärks
            förtroendet, annars riskerar det att undergrävas. Stödcentrum
            för unga brottsoffer har dessutom visat att det finns förhöjd
            risk att unga brottsoffer som inte får rätt stöd själva begår
            brott. Det är ytterligare en anledning till varför det är av stor
            vikt att ta brott mot unga på största allvar.
          </p>
          <p xml:id="i-Nt34BLA3D8fidTMW6gv6EG">
            Ett brott är en allvarlig kränkning, oavsett offrets ålder. Till
            de erfarenheter som unga brottsoffer vittnar om hör att vuxna
            funnits i närheten och sett, eller borde ha sett, vad som pågick
            men valt att titta bort. Det är, inte minst för unga brottsoffer,
            centralt att brottsoffret får upprättelse för den kränkning som
            brottet utgör. I de fall också gärnings­mannen är ung utreds inte
            alltid brottet, och domstolsprocess och straff uteblir. Därige­nom
            går brottsoffret miste om viktiga delar i bearbetnings- och upprättelseprocessen.
            Kristdemokraterna vill inte sänka straffmyndighetsåldern, men
            det är ändock viktigt att skuldfrågan klarläggs.
          </p>
          <p xml:id="i-MuoAucNJkqqgCkAsehBD46">
            Samordningen mellan samhällets insatser för brottsoffer är ofta
            bristfällig. Bland annat uppfattar många polisens förundersökning
            som ifrågasättande. Alltför ofta väljer åklagaren att lägga ner
            utredningen eller att inte väcka åtal. Det händer också att försäk­ringsbolag
            eller Brottsoffermyndigheten inte betalar ut något skadestånd,
            trots att detta blivit utdömt. Kunskapsnivån kring hur sårbar
            en ung person kan vara efter ett brott är inte tillräcklig i de
            yrkeskategorier som möter unga brottsoffer. Att vara ung och brotts­utsatt
            kan därigenom många gånger upplevas som en serie av kränkningar,
            snarare än ett enda traumatiskt tillfälle.
          </p>
          <head xml:id="i-DJgwN4igVxJKUC6zAWvUs1" type="h1">
            Sätt brottsoffret i fokus
          </head>
          <p xml:id="i-8Zm1C46C1KSBaNaYkHSEJd">
            Länge dominerades svensk kriminalpolitik av ett tänkande som
            fokuserade på ökad för­ståelse för brottslighetens orsaker och
            vilka samhälleliga faktorer som påverkade den kriminelles beteende
            och handlingar. Detta var naturligtvis viktiga perspektiv, men
            om tyngdpunkten hamnar där riskerar brottsoffret att få en alltför
            undanskymd roll. Exem­pelvis kom frågorna om straffsatser nästan
            uteslutande att handla om huruvida långa eller korta straff var
            bäst för att förebygga brott. Hur brottsoffret och dess anhöriga,
            de som de facto råkat ut för en kränkning, upplevde straffet –
            om de upplevde det som att rättvisa skipats – ansågs länge som
            närmast irrelevant.
          </p>
          <p xml:id="i-SLNEkT6X9s7tnSH49kaMMA">
            I slutet av 1980-talet började allt fler intressera sig för brottsoffrets
            situation, bland annat utifrån FN:s deklaration från 1985 om brottsoffers
            rättigheter. Brottsofferjourer växte fram runtom i landet. I Sverige
            infördes 1988 lagen om rätten till målsägarbiträde och samma år
            lagen om besöksförbud för vissa gärningsmän. Den borgerliga regeringen
            bildade 1994 Brottsoffermyndigheten och instiftade Brottsofferfonden.
            I socialtjänstlag­en infördes det 2001 en skyldighet för kommunerna
            att erbjuda stöd till brottsoffer.
          </p>
          <p xml:id="i-L5RSsfL4r4f7jBmd7hDAtD">
            Bemötandet av brottsoffer är dock fortfarande i flera avseenden
            än idag bristfälligt. Den drabbade möter ifrågasättande, upplever
            sig fastna i byråkrati och får inte alltid rätt stöd. Den som
            har tilldömts ett skadestånd i domstol kan inte räkna med att
            få beloppet utbetalt.
          </p>
          <p xml:id="i-NghvZgRch3AaN8kusmfAaJ">
            För vissa brottstyper är anmälningsbenägenheten oacceptabelt
            låg. Det rör exempel­vis personrån mot ungdomar. Detta kan tyda
            på låg tilltro till att rättsväsendet kan klara upp dessa brott
            och skydda brottsoffret. Ofta finns det också en rädsla för vad
            som kan hända om man anmäler brott. Kommer förövarna eller deras
            kriminella vänner söka upp en och hämnas? Det skapar en oacceptabel
            tystnadskultur.
          </p>
          <p xml:id="i-MFS9M5LPksiSdU4tcjyTXb">
            Gärningspersonens ålder är i alltför hög grad avgörande för straffet.
            Detta är ett ut­tryck för att man nästan räknat bort straffets
            betydelse för brottsoffrets upprättelse. Ett exempel på detta
            är när unga våldtäktsmän får relativt låga straff, vilket riskerar
            att sända fel signaler till brottsoffret och till förövaren. Vi
            anser att ungdomar som begår brott måste mötas av konsekventa
            reaktioner. Det är viktigt att åtgärderna är tydliga för att förhindra
            att ungdomar fastnar i kriminalitet. En person som idag är mellan
            18 och 21 år och som döms för brott får lindrigare straff än vad
            en vuxen person hade fått för samma brott. Det kan få till följd
            att två personer som begått samma brott, men har olika ålder,
            kan få väsentligt olika straff. Då vissa ungdomar har hunnit återfalla
            i brott flera gånger vill vi att straffrabatterna för den över
            18 avskaffas. Ungdomar över 18 år är dessutom myndiga i lagens
            mening och har samma rättigheter och skyldigheter som alla andra
            medborgare i Sverige, och en myndig person ska ta ansvar för sina
            handlingar. Vi anser därför att straffrabatten för unga gärningsmän
            mellan 18 och 21 år ska avskaffas. Detta bör ges regeringen tillkänna.
          </p>
          <p xml:id="i-3LDvCMcguQ8fdsHbcpyKbj">
            De skadestånd som tilldöms i Sverige är låga både ur ett internationellt
            perspektiv och i förhållande till vad allmänheten anser vara en
            rimlig nivå. Skadestånden för kränk­ning i samband med brott står
            inte i rimlig proportion till de belopp som utdöms i sam­band
            med andra typer av kränkningar. När en person nekas inträde på
            en krog utifrån någon av diskrimineringsgrunderna, eller när en
            person är misstänkt för brott och fri­hetsberövas, uppgår skadestånden
            till betydligt större summor än vad som utgår till ett våldsbrottsoffer.
            Justitieutskottet hänvisade vid behandling av denna fråga under
            riks­mötet 2015/16 till att det är rättstillämpningens uppgift
            att avgöra skadeståndsnivåer. Utskottet hänvisar också till en
            15 år gammal proposition (2000/01:68). När regeringen till slut
            nu har reagerat har de tillsatt en utredning som inte ska redovisas
            förrän 2021. Arbetet med att justera skadeståndsnivåerna har gått
            alldeles för långsamt. För Krist­demokraterna är det av yttersta
            vikt att brottsoffret står i centrum för kriminalpolitiken.
          </p>
          <head xml:id="i-9yTDakyH1GWfqZva2zy1ZS" type="h1">
            Stöd till föreningar
          </head>
          <p xml:id="i-LNLKNSBHYszZszWxii3QQf">
            De ideella organisationerna har stor betydelse för att förebygga
            våld, hjälpa dem som har utsatts för brott och vara ett stöd för
            personer som vill lämna kriminalitet och/eller missbruk. Det finns
            idag 73 aktiva brottsofferjourer i landet. Tillsammans genomförde
            de 95 558 kontakter och åtgärder inom ramen för 32 285 ärenden
            i den brottsofferstöd­jande delen av verksamheten. Genom brottsofferjourerna
            kan offret få en ideell brotts­offerstödjare. Brottsofferstödjaren
            kan exempelvis följa med vid rättegången.
          </p>
          <p xml:id="i-W9FDeqNm9C79sgBBqh7Pjf">
            I alla landets tingsrätter finns det volontärer som, helt utan
            ersättning, ställer upp som stöd för målsägande och vittnen. De
            finns där för att informera och ge stöd åt den som känner sig
            rädd och orolig. Stödverksamheten finansieras idag i huvudsak
            ur Brottsofferfonden och genom donationer från företag, men saknar
            helt finansiering från statens sida. Stödet till brottsoffer och
            vittnen i rättegångar är idag underfinansierat. Det vore rimligt
            att staten gick in och finansierade en del. Kristdemokraterna
            vill öka statens finansiering av vittnesstödet. Brottsoffermyndigheten
            och Domstolsverket bör få i upp­drag att se över hur ett sådant
            ekonomiskt stöd ska vara utformat för att förbättra vittnes­stödsverksamheten.
          </p>
          <p xml:id="i-WVHXKfewWykUsNnJ1W5Dz9">
            Till stor del har det statliga stödet till den ideella sektorns
            arbete med brottsoffer utgjorts av projektbaserade pengar som
            utbetalats under begränsade tidsperioder. Staten har flera olika
            finansieringskanaler för det lokala brottsofferstödjande arbetet.
            Dels för­delas bidrag till centralorganisationerna Roks och Sveriges
            Kommuner och Regioner, SKR, via Socialstyrelsen, dels kan lokala
            kvinnojourer tillsammans med kommunen söka bidrag hos länsstyrelsen.
            För att skapa kontinuitet och långsiktighet i verksamhe­terna
            är det angeläget att stödet blir förutsägbart. Därför föreslås
            att statens bidrag till föreningar som verkar inom brottsoffersektorn
            ska fördelas direkt till de lokala verk­samheterna av Brottsoffermyndigheten.
            Det statliga ekonomiska stödet till de lokala ideella brottsofferstödjande
            verksamheterna bör vara långsiktigt och inte projektbaserat. Brottsofferjourerna
            arbetar med ideella resurser och knappa medel. Kristdemokraterna
            vill stärka detta arbete.
          </p>
          <p xml:id="i-5uSpEFr7tSabSoxBMrfm7S">
            Unizon, som fram till och med namnbytet 2015 hette Sveriges Kvinnojourers
            Riks­förbund, bildade 16 kvinnojourer 1996. Unizon samlar idag
            över 130 kvinno-, ungdoms- och tjejjourer samt jourer specialiserade
            på att arbeta mot incest och sexuella övergrepp. De bedriver bland
            annat rådgivning och stöd samt skyddade boenden för kvinnor som
            utsatts för våld i nära relationer. 2019 hade 122 000 stödkontakter,
            vilket är en ökning på hela 30 procent, bara sedan 2017. Att stödet
            till brottsutsatta kvinnor, tjejer och barn sker genom den ideella
            sektorn sänker tröskeln för enskilda att ta kontakt. Det är viktigt
            att kommunerna tar ett stort ansvar för att stödja denna verksamhet
            ekonomiskt. Den första tjejjouren startade 1996 och finns fortfarande
            som Stockholms Tjejjour. Idag finns 50 tjejjourer och 20 ungdomsjourer
            runt om i landet. Tjejjourer arbetar ofta mer före­byggande för
            att stötta och stärka tjejerna än kvinnojourerna med syftet att
            tjejerna inte ska behöva hamna i utsatta situationer. Vi ser ett
            behov av en översyn av det offentliga stödet till brottsofferjourerna
            med motivering enligt ovan för att säkerställa långsiktig­het.
            Detta bör ges regeringen till känna.
          </p>
          <head xml:id="i-SkmDagcQDqDPRTyrRAtAmF" type="h1">
            Straffen för brott mot person
          </head>
          <p xml:id="i-JSJWi78v2RYMg9GH57hLai">
            Straffen för brott mot person ska i högre grad grunda sig på
            den brottsliga handlingens straffvärde snarare än brottslingens
            ålder. Sett ur brottsoffrets perspektiv är straffet i viss mån
            ett mått på hur allvarligt samhället ser på den kränkning som
            man blivit utsatt för. Straffets storlek har därför betydelse
            för offrets känsla av upprättelse. Därför bör straffen i högre
            utsträckning än idag grunda sig på den brottsliga handlingens
            straff­värde. Hänsyn ska tas till brottslingens ålder, tidigare
            brottshistoria och andra faktorer, men inte i lika hög grad som
            idag. Riksdagen biföll i justitieutskottets betänkande 2016/17:JuU16
            Kristdemokraternas förslag att straffen i högre utsträckning än
            i dag ska grunda sig på den brottsliga handlingens straffvärde.
            Därmed har riksdagen tillkänna­givit detta för regeringen. En
            reform av straffmätningen ska därför ske.
          </p>
          <p xml:id="i-K9VvETpM8G8UYT278dRoHe">
            Regeringen har nyligen höjt straffen för grov våldtäkt, vilket
            Kristdemokraterna instämmer i. Men det är betydligt vanligare
            att gärningsmän döms för våldtäkt av normalgraden, och vi anser
            att det behövs straffskärpningar även här. Vi föreslår därför
            att minimistraffet för våldtäkt höjs från två till tre års fängelse.
            Detta bör ges regeringen tillkänna.
          </p>
          <p xml:id="i-367jeLLTb7TpAfJdLaZZMT">
            De som begår brott ska bli straffade och brottsoffer ska synliggöras
            så att de kan åter­vinna tryggheten. Straffen ska stå i proportion
            till brottet så att brottsoffret får upprättel­se, och brottslingen
            ska kunna sona sitt brott och få möjlighet att gå vidare i livet.
            Krist­demokraterna har varit med och genomfört en rad straffskärpningar
            med fokus på grova våldsbrott. Avsikten var att väsentligt skärpa
            de straff som döms ut. Men reformen har inte fullt ut fått önskat
            genomslag. För att de allvarligaste brotten ska straffas hårdare
            har vi därför föreslagit att minimistraffen ska höjas för ett
            antal brott. Syftet med förändring­arna har varit att få till
            ett bättre nyttjande av straffskalans bredd och därmed en mer
            proportionerlig tillämpning av densamma. Det finns ibland en obalans
            i straffskalorna, där våldsbrott och sexualbrott ofta straffas
            mycket lindrigare än exempelvis ekonomisk brottslighet och narkotikabrott.
          </p>
          <head xml:id="i-3cWGJi78iDLs3M7BZrsTDo" type="h2">
            Ökad inbetalning till Brottsofferfonden
          </head>
          <p xml:id="i-LDcPbcYrAgX5A7Xsy4JMAX">
            Den summa som brottslingen betalar till Brottsofferfonden bör
            utökas till 1 600 kronor. Brottsofferfondens syfte är att ge ekonomiskt
            stöd till brottsofferprojekt och viktimolo­gisk forskning. Brottsofferfonden
            byggs huvudsakligen upp av en särskild avgift som varje dömd person
            ska betala om brottet kan straffas med fängelse samt den dagliga
            avgiften för fotboja. Idag är denna avgift 800 kronor. Den bör
            fördubblas till 1 600 kronor. Detta bör ges regeringen tillkänna.
          </p>
          <head xml:id="i-5NBebhovB5VHZ2Ev8EXgGG" type="h2">
            Medling
          </head>
          <p xml:id="i-6SdFEy3KSrMcMrJAcHZH8K">
            Kommunerna ska bli skyldiga att alltid erbjuda medling även i
            de fall där gärnings­personen inte uppfyller medlingslagens kriterier,
            oavsett de inblandade personernas ålder. Vi vill tillsätta en
            nationell samordnare för medling med uppdraget att sprida fungerande
            verksamheter i hela landet.
          </p>
          <p xml:id="i-KSsERN27xbVyAbkdkTKVap">
            Medling innebär att en gärningsman och en målsägande möts inför
            en medlare för att tala om brottet och följderna av detta. Den
            skall ske i bägge parters intresse. Att en förövare kan be om
            ursäkt och få insikt om skadorna av sitt handlande kan vara än
            mer effektivt när det gäller ungdomar. Medling fyller en viktig
            funktion för att en gärnings­person ska inse vilka konsekvenser
            det egna handlandet får för andra människor och fungera som en
            delåtgärd mot att gärningspersoner inte ska återfalla i brottslighet.
            Medling kan också ses som en rehabiliteringsåtgärd för den som
            utsatts för brott. Här kan brottsoffret få svar på frågor om varför
            brottet inträffade och i bästa fall minska rädslan för gärningsmannen.
          </p>
          <p xml:id="i-7x3w1VbfPSFkEaD36XypXy">
            Idag är kommunerna skyldiga att erbjuda medling då gärningspersonen
            är under 21 år. Detta innebär återigen att gärningspersonens förhållanden
            står i fokus. Kommunerna borde vara skyldiga att erbjuda medling
            oavsett de inblandade personernas ålder.
          </p>
          <p xml:id="i-Veirrp2BE4a7GjuQ4T3BwG">
            Socialstyrelsen har följt upp medlingsverksamheten i Sverige
            och funnit att den inte fungerar i alla kommuner. Därför bör en
            nationell samordning för medling inrättas, som kan tydliggöra
            och följa upp samverkansparternas uppdrag och ansvar. Detta bör
            ges regeringen tillkänna.
          </p>
          <head xml:id="i-NqA3bukx5ERTZLrF5yeQGa" type="h2">
            Anmälningsstatistik
          </head>
          <p xml:id="i-E2wPeq21WSSnufoVwhw7XY">
            2019 anmäldes 1 548 406 brott i Sverige. Det är en siffra som
            ökar varje år och som också ökar i förhållande till folkmängd.
            Enligt Brå anmäldes det förra året 15 064 brott per 100 000 invånare.
            Brå har statistik så långt tillbaka som 1950, då det endast anmäl­des
            2 700 brott per 100 000 invånare och på exempelvis 1980-talet
            låg siffran på mellan 11 000 och 13 000. Det brott som uppmärksammats
            mest under den senaste tiden torde vara det dödliga våldet. Det
            har ökat kraftigt. 2010 anmäldes 329 fullbordade mord, dråp samt
            misshandel med dödlig utgång, som statistiken kategoriseras. Året
            efter var siffran 229. 2019 hade den siffran ökat till 418. Av
            de brott mot enskild person som rapporteras i Brottsförebyggande
            rådets förra nationella trygghetsundersökning (NTU 2016) uppges
            26 procent vara anmälda till polisen. Det är en tillbakagång till
            nivån då undersökningen inleddes 2005. Då låg anmälningsbenägenheten
            på 24 procent 2005. Därefter ökade den till 33 procent 2010, för
            att ligga på samma nivå till 2014, då andelen brott mot person
            som uppgavs vara anmälda till polisen minskade och återgick till
            samma nivå som när undersökningen inleddes.
          </p>
          <p xml:id="i-JHn5EJzBsGrdDfuuYXFbfi">
            I NTU 2018 uppgav 24,7 procent av befolkningen (16–84 år) att
            de 2017 utsattes för brott mot enskild person: misshandel, hot,
            sexualbrott, personrån, fickstöld, försäljnings­bedrä­geri, kort-/kreditbedrägeri,
            trakasserier eller nätkränkning. Det är en ökning jämfört med
            föregående år 2016 då andelen var 23,1 procent. Emellertid blir
            det svårt att göra jämfö­relser längre tillbaka i tiden då Brå
            lagt till ett antal brottstyper i kategorin.
          </p>
          <p xml:id="i-UXAcBboTrGqqR4zax5FXqX">
            Anmälningsbenägenheten är högst för allvarlig misshandel (61
            %) och lägst för sexualbrott (9 %). År 2015 var andelen personer
            som uppgav att de blivit utsatta för sexual­brott 1,7 procent.
            Det är en kraftfull ökning jämfört med 2014, då 1 procent uppgav
            att de hade blivit utsatta. Utsatthet för sexualbrott är betydligt
            vanligare bland kvinnor än bland män och vanligast i åldersgruppen
            20–24 år. Den vanligaste brottsplatsen är en allmän plats, och
            det vanligaste är att gärningspersonen är okänd för den som har
            utsatts.
          </p>
          <p xml:id="i-9U547S66rym2bjq3SG1Au9">
            Den senaste nationella trygghetsundersökningen är från 2018.
            Precis som tidigare år är trenden alarmerande. Mellan 2014 och
            2017 ökade den självrapporterade utsattheten för brott markant.
            Hoten ökade med 45 procent, trakasserier med 34 procent, misshandel
            med 37,5 procent, personrån med 116 procent och sexualbrott med
            häpnadsväckande 220 procent. Sexualbrottens särskilda ökning behöver
            lyftas mer och undersökas grundligt. 2017 svarade 34 procent av
            alla kvinnor mellan 16 och 24 år att de utsatts för sexualbrott
            det senaste året. Sammanlagt hade 10,7 procent av alla kvinnor
            och 1,6 procent av alla män utsatts för sexualbrott. 20 procent
            av alla kvinnor oroar sig för att bli utsatta för sex­ualbrott
            och 44 av alla kvinnor känner sig otrygga om de går ut i det egna
            bostads­områ­det sent på kvällen. Detta är rekordsiffror. Utsattheten
            för just sexualbrott har exploderat sedan 2014. Även otryggheten
            har ökat. En del kan troligen förklaras med en ökad med­vetenhet
            om vad som är ett brott, att fler vågar tala öppet och anmäla.
            Antalet anmälda sexualbrott har ökat från 14 342 år 2008 till
            21 991 år 2017. En del av den ökade utsatt­heten kan också grunda
            sig i den uppmärksamhet som metoo-rörelsen fick under 2017 och
            2018. En våg av övergrepp avslöjades, och med dem kom en våg av
            avslöjanden av per­soner, kulturer och institutioner som möjliggjort
            dessa. Metoo kan dock inte förklara hela uppgången. För utsattheten
            för sexualbrott har ökat kraftigt sedan 2014, varje år. Det är
            en av de största frihetsinskränkningarna för unga kvinnor. Att
            mer än en tredjedel av dem utsatts för sexualbrott och nära hälften
            avstår från att gå ut i sina egna bostads­områden på kvällen är
            ett oerhört problem, som vi måste gå till botten med.
          </p>
          <head xml:id="i-Qzx9xVNE5jjfZX25aYaKBG" type="h2">
            Utveckla polisens arbetssätt
          </head>
          <p xml:id="i-Uc82tQR2H1QTNiH9ZHUWaT">
            I varje lokalpolisområde ska det finnas en brottsofferstödjande
            person. Den som anmäler ett brott kan på så sätt tidigt få hjälp
            och stöd. Brottsofferstödjaren bör helst vara en per­son från
            brottsofferjouren eller någon annan förening, men det kan också
            vara en social­sekreterare från kommunen. Polismyndigheten i Uppsala
            län var först i landet med en enhet med fokus enbart på brottsoffren.
            Brottsofferenheten startade 2003 och består till hälften av poliser
            och till hälften av civila, bland annat psykologer, jurister och
            krimino­loger. Syftet med enheten är att utveckla hela myndighetens
            brottsofferstödjande och brottsförebyggande arbete samt att utveckla
            alla anställdas arbete i dessa frågor. Det handlar bland annat
            om att utveckla samverkansformer, finna rutiner, bedriva utbildning
            samt att genomföra kartläggningar och utvärderingar. Relativt
            små förändringar i poli­sens arbetssätt kan göra stor skillnad
            för att brottsoffret ska orka medverka i en utred­ning. Exempelvis
            kan polisen hålla förhör hemma hos den utsatta. Varje polisman
            har ett viktigt ansvar i det brottsofferstödjande arbetet. I Brottsförebyggande
            rådets natio­nella trygghetsundersökning 2018 framkommer att betydligt
            fler är nöjda med polisens bemötande och tillgänglighet än med
            den information som de fått om ärendet och med polisens effektivitet
            vad gäller förmågan att utreda brottet.
          </p>
          <p xml:id="i-W6ANLtSR8eMmsPeteCNjTF">
            Det är angeläget att säkerställa att polisens ökade resurser
            går till kärnverksamheten, fler poliser i yttre tjänst och fler
            utredare. Vidare är det viktigt att renodla polisens arbetsuppgifter
            och exempelvis förenkla avrapporteringssystemet, som i dag stjäl
            tid från andra arbetsuppgifter. På så sätt kan informationen till
            brottsoffer förbättras och utredningseffektiviteten öka.
          </p>
          <head xml:id="i-JDCYJ6BYLABHmHFXEZzjiv" type="h2">
            Kunskapslyft för professioner som kommer i kontakt med unga brottsoffer
          </head>
          <p xml:id="i-CE5JRmM92CGbk9c5xjExUH">
            Ett kunskapslyft ska genomföras inom de professioner som ofta
            kommer i kontakt med unga brottsoffer. Rättsväsendet, skolan,
            sjukvården och socialtjänsten behöver bli bättre i sitt bemötande
            av brottsoffer. Många unga brottsoffer kränks av att bli ifrågasatta
            av de vuxna som har till uppgift att hjälpa dem. I utbildningarna
            till de yrken som kommer i kontakt med unga brottsoffer bör det
            läggas in moment om bemötande av barn och unga som utsatts för
            brott. Det behövs också en löpande fortbildning bland dem som
            redan arbetar inom dessa yrken. Detta bör ges regeringen tillkänna.
          </p>
          <head xml:id="i-Tm7aWFfSWWRK1QS4WxmN4Y" type="h2">
            Säkerställ kvalitet i brottsofferstödet
          </head>
          <p xml:id="i-XDRFgZwjjmFsuV2JtpJxP2">
            Kommunerna ska vara skyldiga att finansiera professionellt brottsofferstöd
            skilt från socialtjänsten. Stödet till brottsoffren fungerar idag
            olika bra i olika kommuner. Kom­munerna har, enligt socialtjänstlagen,
            ett ansvar för att ge stöd åt brottsoffer och deras anhöriga men
            i praktiken gör kommunerna olika tolkningar. Vissa kommuner låter
            socialtjänsten sköta stödet till brottsoffren, vilket är olyckligt
            eftersom de främst arbetar med gärningspersonerna. Många kommuner
            ger bidrag till brottsofferjourerna och/eller kvinnojourerna på
            orten. Vid svårare brott behövs kunskap om kris- och traumabearbet­ning
            samt rättsliga frågor och försäkringsfrågor. Kommunerna bör vara
            skyldiga att finansiera professionellt brottsofferstöd skilt från
            socialtjänsten. Stödet kan ges av an­ställda i ideella föreningars
            regi eller av kommunen själv. Detta bör ges regeringen till­känna.
          </p>
          <head xml:id="i-HxJMwi6p3SdPZ8g5bYAx6P" type="h1">
            Brott mot äldre
          </head>
          <p xml:id="i-Kx4bfJ6txY7F8N6rFrRCVb">
            Sveriges äldre är särskilt utsatta för bedrägerier. Ofta handlar
            det om faktura- och kort­bedrägerier. 2019 är det första året
            som bedrägerier mot äldre särredovisas i Brås an­mälningsstatistik,
            tillsammans med bedrägerier mot funktionshindrade. Sammanlagt
            anmäldes 19 200 bedrägerier mot äldre och funktionsnedsatta 2019.
            Mörkertalet är dock sannolikt stort, då det anmäldes 244 000 bedrägerier
            2019.
          </p>
          <p xml:id="i-Rc2cPuor3P3qvjUaMWV2Ex">
            Situationen är allvarlig och många äldre drabbas mycket hårt.
            Det är inte ovanligt att de efteråt känner oro i det egna hemmet,
            inför att gå ut eller av en sådan enkel sak som att telefonen
            ringer. Andra skäms över att de har blivit lurade.
          </p>
          <p xml:id="i-HY2yKoQE16bjd5Hwac5NUj">
            Kristdemokraterna vill satsa mer på polisen och skärpa straffen
            för brott som riktar sig mot äldre. De försvårande omständigheterna
            behöver ses över. Vi behöver skaffa en djupare kunskap kring äldres
            utsatthet för brott och genom informationsinsatser stärka äldres
            beredskap. Detta har delvis blivit uppfyllt på grund av våra påtryckningar
            i och med Brås nya statistik. Så menar vi att risken att drabbas
            kan minska. Äldre som drab­bas behöver också få hjälp och stöd
            när de drabbats av brott. Riktade stödinsatser och brottsofferstöd
            för äldre bör finnas i alla delar av vårt land.
          </p>
          <p xml:id="i-K84pEc5zaVmhizcyfMBLQZ">
            Det krävs åtgärder för att öka tryggheten. Det behövs också ett
            värderingsskifte till förmån för de goda värderingar som en gång
            byggde landet starkt. Alla ska kunna känna sig trygga, friheten
            får inte begränsas av rädslan för att utsättas för brott och äldre
            män­niskor ska bemötas med både värdighet och respekt. Kristdemokraterna
            avsätter fem miljoner kronor årligen för en informationskampanj
            om brott som begås mot äldre. Äldre är inte minst drabbade av
            it-bedrägerier när tekniken utvecklas snabbt och det är svårt
            för somliga att ta till sig den nya kunskapen. Även inbrott begås
            av ligor som låtsas vara hemtjänstpersonal, släktingar eller andra
            som äldre borde kunna lita på. Sådan brottslighet är extra allvarlig
            då den bidrar till en ökad rädsla och bristande tillit hos äldre
            som blir lurade på sätt de har svårt att värja sig emot.
          </p>
          <head xml:id="i-FcmP2SC4BF4xSwsEdv6ysj" type="h2">
            Viktimologisk forskning
          </head>
          <p xml:id="i-DRgRDqRciAQa6YtHvsco6J">
            Den viktimologiska forskningen i Sverige ska stärkas. Forskning
            kring brottsoffer, även kallad viktimologisk forskning, pågår
            sedan 2002, då Brottsoffermyndigheten på reger­ingens uppdrag
            startade det första viktimologiska forskningsprogrammet i Sverige.
            I många länder är viktimologi idag en väl etablerad akademisk
            disciplin, vilket ännu inte är fallet i Sverige. Undervisning
            om brottsoffer ges endast på ett fåtal ställen i grundut­bildningarna
            och det finns få viktimologiska specialkurser tillgängliga. Den
            forskning som hittills bedrivits har huvudsakligen varit av kartläggande
            natur och den behöver fördjupas. Man kan ännu inte finna någon
            uttalad viktimologisk forskningsmiljö i Sverige, även om arbete
            pågår i den riktningen på några platser. Regeringen bör ge Brottsoffermyndigheten
            i uppdrag att utveckla den viktimologiska forskningen. Detta bör
            ges regeringen tillkänna.
          </p>
          <head xml:id="i-6W88GpxtaPX9YAQWPSFSF3" type="h2">
            Information om möjligheten att överpröva nedlagd förundersökning
          </head>
          <p xml:id="i-FX8AB6EH8dhEPGuSv1ixQ5">
            Beslut om att en förundersökning har lagts ner ska innehålla
            information om på vilka grunder beslutet har fattats och hur man
            kan begära att beslutet överprövas. Idag under­rättas brottsoffret
            när en förundersökningsledare (polis eller åklagare) fattat beslut
            om att en förundersökning lagts ner. Det finns en möjlighet att
            begära en omprövning/över­prövning av beslutet men det är ovanligt
            att det sker. Det finns idag inte information om möjligheten till
            överprövning på det besked som brottsoffret får.
          </p>
          <head xml:id="i-5GQLQRAQgHhGdjyJunRgdW" type="h2">
            Fortsatt maktlöshet efter brottet
          </head>
          <p xml:id="i-49JiD8984UqDHZNkKcumaa">
            Förvirring och kaos är vanliga och naturliga reaktioner hos brottsoffer.
            Tyvärr förstärks dessa inre tillstånd också ibland av en lika
            kaotisk yttre situation. Många brottsoffer vet inte när, hur och
            av vem de kan få hjälp. Samordningen är ofta bristfällig mellan
            olika instanser såsom sjukvård, polis, rättsväsende, brottsofferjour,
            försäkringsväsende och socialtjänst. Effektiv hjälp till brottsoffer
            måste därför bygga på ett nära och väl fungerande samarbete.
          </p>
          <p xml:id="i-X5cUofARuWJvRwqRFcRWsh">
            Om det går så långt att den skyldige blir fälld i domstol och
            döms att betala skade­stånd är det inte alls säkert att den brottsdrabbade
            får några pengar. I stället måste brottsoffret ge sig i kast med
            en byråkratisk process för att få pengar från sitt försäk­ringsbolag
            eller från Brottsoffermyndigheten.
          </p>
          <head xml:id="i-5PTXa1V1V1vqtQrdY1SCzM" type="h2">
            Automatisk utbetalning av skadestånd
          </head>
          <p xml:id="i-NA9RCQSHM7i2kyP9E1my8u">
            En brottsutsatt bör få skadestånd av den som har begått brottet.
            Det är dock inte rimligt att, som ofta sker i dag, den brottsutsatte
            själv tvingas ägna både tid och kraft för att få sin självklara
            rätt. Personer aktiva inom brottsofferstödet vittnar om att brottsoffret
            ofta inte vet hur de ska få sitt skadestånd.
          </p>
          <p xml:id="i-HH6MdXadpFa369aQT1MyKQ">
            När ett skadestånd har dömts ut i en domstol går ärendet i dag
            automatiskt vidare till Kronofogden som kontaktar brottsoffret
            med förfrågan om denne vill ge Kronofogden i uppdrag att driva
            in skulden. Om den skyldige har tillgångar ser Kronofogden till
            att brottsoffret får skadeståndet utbetalat till sig. Om Kronofogden
            kommer fram till att det inte finns något att utmäta återkommer
            fogden till brottsoffret och meddelar detta. Brotts­offret kan
            då vända sig till sin hemförsäkring. Vissa försäkringsbolag använder
            sig inte av skadeståndsrättsliga bedömningar utan betalar ut schablonbelopp.
            Om schablonbelop­pet inte motsvarar praxis kan brottsoffret ansöka
            om resterande del (upp till praxis) från Brottsoffermyndigheten.
            När brottsoffret söker ersättning via hemförsäkringen eller Brottsoffermyndigheten
            dras alltid självrisken på 1 500 kronor. Om gärningsmannen har
            en låg inkomst och kan betala, men inte allt på en gång, drivs
            beloppet in under en utdra­gen tid. I vissa fall går Brottsoffermyndigheten
            då in och förskotterar en brottsskade­ersättning så att brottsoffret
            ska slippa vänta på pengarna. Systemet med att Kronofogden automatiskt
            kontaktar brottsoffret angående skadeståndet tycks inte fungera
            tillförlitligt i hela landet. En skuld till staten skrivs aldrig
            av. Det ska vara statens uppgift att kräva in pengarna. Detta
            kan lämpligen ske genom att domstolen skickar ett inbetalningskort,
            och om den dömde inte betalar överlämnas ärendet till Kronofogden
            för indrivning. I Norge finns sedan 1976 regler liknande det som
            här föreslås. Kristdemokraterna vill att en utred­ning tillsätts
            med syftet att skadestånd bör betalas ut direkt från staten till
            brottsoffret när en dom vunnit laga kraft. Detta bör ges regeringen
            tillkänna.
          </p>
          <head xml:id="i-G45GRKrqh4JFdnQZtjAD8i" type="h2">
            Inför civilkuragelagstiftning
          </head>
          <p xml:id="i-Vma9TWwar5zTfMfF7NBbBA">
            I en undersökning från Brå (2000:6) uppgav en fjärdedel av pojkar
            som blivit rånade att det funnits vuxna i närheten som inte ingrep
            trots att de förstod vad som pågick. Enligt samma rapport utfördes
            hälften av alla ungdomsrån på dagtid i miljöer där vuxna var närvarande.
            Enligt en tidigare undersökning från Umeå universitet fanns det
            vittnen till 45 procent av de brott de deltagande ungdomarna utsattes
            för, men ingen hade ingripit.
          </p>
          <p xml:id="i-KKH5dxoCY4CrdKCNEYq1Fq">
            Att vuxna ofta finns på plats utan att ingripa är ett svek från
            vuxenvärlden. För att minska antalet brottsoffer bland ungdomar
            är det alltså viktigt att vuxna kliver fram och avstyr brott när
            de pågår.
          </p>
          <p xml:id="i-21jV278BncVdPDK9E9VCXc">
            Det finns i svensk lag inte någon allmän skyldighet att hjälpa
            en person i nöd. Krist­demokraterna verkar för att ändra på det.
            Vi har länge förespråkat att Sverige ska införa en så kallad civilkuragelag.
            En civilkuragelag skulle göra var och en skyldig att hjälpa en
            medmänniska i nöd, utifrån situationen och sina egna förutsättningar.
            Det handlar inte om att avbryta våldsamma slagsmål med risk för
            sitt liv. Men de flesta av oss kan kalla på hjälp genom att ta
            upp mobilen och larma. Att vi inte redan har en motsvarande lag
            ser vi som en stor brist i lagstiftningen.
          </p>
          <p xml:id="i-SMTYipsMMqQgs1JExMacPZ">
            Det finns i dag ingen allmänt gällande plikt i svensk rätt att
            bistå den som befinner sig i fysisk fara eller som löper risk
            att få sin egendom skadad. Ett exempel som synlig­gör problemet
            är en otäck badolycka som skedde sommaren 2015, där en femårig
            pojke förolyckades. Det rapporterades att när räddningspersonal
            kom till stranden och bad om hjälp att hitta pojken som var försvunnen
            vägrade ett flertal att hjälpa till. Historien är ofattbar.
          </p>
          <p xml:id="i-KHkZwBfSSPoqL84X5P5MGj">
            Handlingspliktsutredningen kom fram till att Sverige inte bör
            införa en lag som kriminaliserar människor som inte agerar i situationer
            där en person är nödställd. Detta är beklagligt. Utredaren menade
            att en sådan lag inte skulle få någon nämnvärd effekt utan istället
            skulle kunna leda till att fler avstod från att anmäla brott,
            vittna om över­grepp eller olyckshändelser därför att de inte
            gjort tillräckligt för att hjälpa. Ett utkast till lagförslag
            formulerades dock: ”Böter eller fängelse i upp till två år ska
            enligt model­len kunna följa för den som låter bli att bistå någon
            som befinner sig i allvarlig fara för liv, hälsa eller trygghet
            till person. Ansvar ska utdömas bara om underlåtenheten med hänsyn
            till omständigheterna är uppenbart oförsvarlig. Härigenom tydliggörs
            att den som av fruktan för sin egen säkerhet avstår från att ingripa
            inte riskerar att straffas.”
          </p>
          <p xml:id="i-E6MV53yfmW4XFRuMVfyo6U">
            I flertalet andra länder i Europa såsom Norge, Finland, Tyskland,
            Frankrike, Belgien, Schweiz och Danmark finns redan en motsvarighet
            till en civilkuragelag. Det som i andra länder är en självklarhet
            är inte en självklarhet i Sverige. Självklart skulle de flesta
            av oss hjälpa en medmänniska i nöd. Kanske skulle en lag enbart
            ha marginell effekt på människors beteende. Men det skulle ge
            en tydlig vägledning om vad som är rätt att göra. Det skulle även
            kunna vara ett stöd för människor att agera. Vi menar att det
            skulle vara av vikt för människor som är i nöd, och brottsoffer
            som utsätts för brott, om personer som ser eller uppmärksammar
            situationen var skyldiga att ingripa efter omständighet och förmåga.
            Detta bör ges regeringen tillkänna.
          </p>
          <head xml:id="i-21TCFo4EShFMEKUfbHhUup" type="h2">
            Stödcentrum för unga brottsoffer
          </head>
          <p xml:id="i-4TGpyGzSyGbJQB3z5kDxg1">
            Kristdemokraterna vill att verksamheten med stödcentrum för unga
            brottsoffer byggs ut till att omfatta hela landet. Kring millennieskiftet
            startades Sveriges första stödcentrum för unga brottsoffer. Därefter
            har liknande stödcentra spridits över landet. Dessa stöd­centrum
            drivs av olika kommuner och har frivilliga stödpersoner kopplade
            till sig. I Stockholms län är stödcentren placerade vid polisstationerna.
            Den unge brottsutsatte får en stödperson som är jurist och kan
            förklara hur rättsväsendet fungerar och varför exem­pelvis åklagare
            och domstolar agerar som de gör. Stödcentrum kan också erbjuda
            med­ling mellan brottsoffer och förövare. Föräldrar som får veta
            att deras barn drabbats av brott känner i grund och botten samma
            sak som det drabbade barnet: chock, förlorad trygghet, att vara
            kränkt, skuldkänslor, oro inför framtiden. Därför får även föräldrar
            samtalsstöd av Stödcentrum för unga brottsoffer. Stödcentrum för
            unga brottsoffer bör få ökat stöd. Verksamheten bör byggas ut
            så att den omfattar hela landet. Flera kommu­ner kan samverka
            om ett centrum. Kommunerna ska vara skyldiga att tillse att stöd­centrum
            finns för unga som utsatts för brott.
          </p>
          <head xml:id="i-LCMPbWeiKziTvgMFySjccQ" type="h2">
            Gör det möjligt att vittna anonymt
          </head>
          <p xml:id="i-X4qUMDuNsvpejZHtmXagdG">
            Att vittna är en samhällsplikt i Sverige. Den som inte infinner
            sig i rätten för att vittna kan hämtas av polisen, bli skyldig
            att betala vite eller ersätta andra kostnader som till­kommit
            domstolen för att en rättegång fått ställas in när ett vittne
            inte dykt upp. Det finns få legitima skäl att inte inställa sig
            som vittne. Sveriges Domstolar listar dessa som av­brott i allmänna
            kommunikationer, plötslig sjukdom (för vilken läkarintyg alltid
            krävs) eller andra hindrande omständigheter som var omöjliga att
            förutse. Arbete eller semester­resa godkänns inte för frånvaro.
            Inte heller godtas rädslan för repressalier som skäl för att avstå
            att vittna. Ändå är repressalier en högst verklig företeelse.
            Exempelvis detonerades en bomb utanför ett hus i Staffanstorp
            i februari 2018. Huset tillhörde en familj som vitt­nat mot en
            gängkriminell. Sex veckor efter att en man blivit dömd för ett
            mord i Hallon­bergen bröt sig ett flertal maskerade män in hos
            vittnet och mördade honom och hans fru. Två minderåriga barn blev
            föräldralösa för att deras pappa gjort sin samhälleliga plikt.
            Vittnesplikten är en viktig grundbult i rättssystemet, men den
            utmanas av element i sam­hället som vill etablera parallella rättsstrukturer
            eller stoppa enskilda rättegångar. Varje år anmäls cirka 5 000
            fall av övergrepp i rättssak i Sverige. Siffran har legat relativt
            sta­bilt, men det ska sägas att antalet lagförda för brottet ökade
            med 70 procent mellan 1996 och 2006. Men brottstypen har blivit
            mer och mer uppmärksammad i och med polisens rapporter om de särskilt
            utsatta områdena. Där lyfter de att förekomsten av övergrepp i
            rättssak är vanlig i alla undersökta områden. Det handlar om direkta
            hot och våld i sam­band med brottet, att personer söks upp efter
            brottet eller att de erbjuds ekonomisk er­sättning för att inte
            delta i rättsprocessen. Även Brottsförebyggande rådet har uppmärk­sammat
            fenomenet i rapporten Relationen till rättsväsendet i utsatta
            områden (Brå 2018:6). Där skriver de att det som ”syns tydligast”
            i deras intervjuer är just övergrepp i rättssak och att ”skrämselkapitalet
            svävar också över området, där vissa kriminella uppvisar territoriella
            anspråk, på bekostnad av boende och företagare”.
          </p>
          <p xml:id="i-HJpSCyrzVeppe15mP2FTeb">
            I en annan undersökning från Brå var de vanligaste skälen till
            att ungdomar inte anmält brott att de inte trodde att polisen
            kunde få fast gärningsmannen, att de ändå inte skulle få tillbaka
            det stulna samt att gärningsmannen ändå inte skulle få något straff.
            Cirka 30 procent uppgav att de var rädda att gärningsmannen skulle
            få reda på att de anmält brottet. Ofta känner den som utsatts
            också skuld och skam, i synnerhet om offret varit påverkat av
            alkohol eller droger vid brottstillfället.
          </p>
          <p xml:id="i-257dLQf1Lvvm62RnmmKPgo">
            När det gäller ungas obenägenhet att vittna tycks föräldrarna
            spela en stor roll; i en enkätundersökning uppgav 58 av 70 polismän
            att de varit med om att föräldrars oro fått barnet att inte stå
            fast vid sin berättelse om brott.
          </p>
          <p xml:id="i-Pz8H2vszBNXHB3nmUtZTVg">
            Många känner en stor oro inför att vittna. Det gäller särskilt
            vittnesmål som rör gängbrottslighet och grov organiserad brottslighet.
            Det är ett nederlag för hela samhället när människor tystnar av
            rädsla för repressalier. Därför föreslår vi stärkt vittnesstöd
            i vårt budgetalternativ som redovisas i utgiftsområdesmotion 4
            Rättsväsendet. Vi ser också ett behov av att pröva möjligheten
            att vittna anonymt.
          </p>
          <p xml:id="i-6UqMxARND8boqmRF4YaYrh">
            Sven-Erik Alhem, ordförande för Brottsofferjouren Sverige och
            f.d. överåklagare, sa i en intervju med Sveriges Radio Ekot (18/6
            2015) att situationen är så allvarlig att möj­ligheten att i vissa
            fall kunna vittna anonymt bör införas i Sverige. ”Under årtionden
            kämpade jag emot det, men jag har ändrat mig. För jag ställde
            mig själv frågan om jag är beredd att ställa upp som vittne även
            under de allra mest extrema situationer. Och när jag inte kunde
            svara ett entydigt ja på den frågan, så kan jag inte begära det
            heller av andra”, sa Sven-Erik Alhem till Ekot.
          </p>
          <p xml:id="i-4EYN6jrknCD5S1jXDxeZHf">
            I Danmark, Norge och Nederländerna är det möjligt att i vissa
            exceptionella situa­tioner ha anonyma vittnesmål. Möjligheten
            är också godkänd av Europadomstolen, givet att det rör sig om
            speciella omständigheter. Hoten mot rättssäkerheten är därför
            inte av den vikt som tidigare anförts av andra politiska partier.
            Möjligheten att vittna anonymt i vissa specifika typer av brottmål
            bör prövas i Sverige. Det kan exempelvis vara när det finns allvarliga
            hot från gäng. Efter Kristdemokraternas påtryckningar beslutade
            riksdagen att utreda om ett system med anonyma vittnen ska införas
            i betänk­ande 2018/19:JuU12. En utredning tillsattes också den
            21 november 2019. Dock har justitieministern uttalat en ovilja
            mot att genomföra förslaget. Vår bedömning är dock alltjämt densamma:
            Ett system med anonyma vittnen bör införas.
          </p>
          <p xml:id="i-LZVdo7zpAw4ww3XHXdwbqz">
            Sverige borde också införa ett system med kronvittnen. Ett kronvittne
            är en miss­tänkt som kan få mildare straff om uppgifter kan lämnas
            som bidrar till uppklaring av ett brott. Detta är avgörande för
            att bryta tystnadskulturen i framför allt utsatta områden. Detta
            tillkännagavs regeringen på våren 2019 och behandlas i samma utredning
            som anonyma vittnen.
          </p>
          <head xml:id="i-AudzhdB6XQ8N98DxF7SxZs" type="h1">
            Nationellt centrum för kvinnofrid
          </head>
          <p xml:id="i-9p2dUSSc51zQWqcqQJu7Vb">
            Nationellt centrum för kvinnofrid är ett kunskaps- och resurscentrum
            (NCK) vid Uppsala universitet som arbetar på regeringens uppdrag
            med frågor gällande mäns våld mot kvinnor, våld i samkönade relationer
            och hedersrelaterat våld. NCK arbetar främst med metodutveckling,
            utbildning, forskning och kunskapssammanställningar uppdelat i
            en universitetsdel inriktad på forskning, utbildning och information
            samt en klinisk del med praktiskt inriktad verksamhet.
          </p>
          <p xml:id="i-S96K8fUTtYXnwSf6F54MEx">
            NCK påverkades negativt av inrättandet av Jämställdhetsmyndigheten.
            I och med att vi föreslår att Jämställdhetsmyndigheten ska läggas
            ner, stärker vi också upp NCK. Vi gör det också eftersom NCK har
            gjort och gör ett mycket viktigt arbete i de frågor de hanterar.
            Att stärka deras verksamhet ger bättre förutsättningar för ett
            långsiktigt och systematiskt arbete mot våld i nära relationer
            och hedersförtryck. Kristdemokraterna föreslår därför att NCK
            får ett tillskott om 10 miljoner kr per år 2021–2023, under anslag
            3:1 på utgiftsområde 13.
          </p>
          <head xml:id="i-4Xf5quvwMnRqX3CZNkUWYx" type="h1">
            Länsstyrelsen i Östergötland
          </head>
          <p xml:id="i-7To1BwPim4WQ8AHby7TK1V">
            Utöver en förstärkning av NCK föreslår vi tillskott till Länsstyrelsen
            i Östergötland som arbetar med att förebygga hedersvåld. Dels
            stärker vi upp länsstyrelsen eftersom vi före­slår att Jämställdhetsmyndigheten
            läggs ner, dels gör vi det eftersom vi anser att arbetet som Länsstyrelsen
            i Östergötland gör bör permanentas. Anslag 3:1 på utgiftsområde
            13 tillskjuts därför 32 miljoner kr per år.
          </p>
          <head xml:id="i-Us4QeebBwGe7bsSMXMAoxw" type="h1">
            Barnahus
          </head>
          <p xml:id="i-2hidB79RarCodYAxUmS3Bo">
            Barn som utsatts för våld eller sexuella övergrepp av någon närstående
            är i ett oerhört underläge. Samhället måste bli bättre på att
            lyssna på signaler från barn som far illa och vara berett att
            agera. Samarbetet mellan rättsväsendet, sjukvården och socialtjänsten
            måste fungera så att inte det utsatta barnet hamnar mellan stolarna.
            Därför är barnahus något som ska finnas tillgängligt över hela
            landet. Barnahus är ett samarbete mellan myndigheter kring barn
            som utsatts för brott. Polis, socialtjänst, psykolog, åklagare
            och läkare är samlokaliserade. Barnet får vara i en barnvänlig
            miljö vid förhör eller under­sökningar. Polisförhören brukar hållas
            av en särskilt utbildad person, och åklagare, socialtjänst med
            flera följer förhöret så att barnet inte behöver berätta sin historia
            fler gånger än nödvändigt.
          </p>
          <p xml:id="i-XvaeRM5UkUQmvA2yV92uhR">
            Barnahus finns på många platser i landet men de fungerar olika
            bra. Inte minst när det gäller tolkningen av respektive myndighets
            sekretesslagstiftning. Vissa barnahus verkar ha löst sekretessfrågan
            på ett funktionellt sätt medan andra barnahus tolkar sekre­tessreglerna
            på ett mer bokstavsbundet sätt vilket riskerar att samarbetet
            mellan de olika parterna inte kan fungera på avsett sätt. För
            att komma tillrätta med detta måste reger­ingen snarast inleda
            en översyn av sekretesslagstiftningen som säkerställer att de
            olika parterna i barnahusen kan samarbeta fullt ut för barnets
            skull. En förändring av sekre­tesslagstiftningen skulle också
            vara välkommet på fler områden där olika myndigheter samverkar
            kring barn som exempelvis riskerar att hamna i kriminalitet. Detta
            bör ges regeringen tillkänna.
          </p>
          <head xml:id="i-4JSHf1vEBHrgDQex5xL2Bx" type="h1">
            Nationellt kunskapscentrum för frågor om oönskad sexualitet och
            prevention av sexuellt våld
          </head>
          <p xml:id="i-KVDuKuZLx1NpKMmD8N7JyC">
            2019 utvärderade Myndigheten för vård- och omsorgsanalys det
            arbete som bedrivs av Preventell, hjälplinjen mot oönskad sexualitet.
            Utvärderingen visar att Anova, ett centrum för forskning, klinisk
            utredning och behandling inom andrologi, sexualmedicin och transmedicin
            vid Karolinska universitetssjukhuset, som driver bland annat Preventell
            uppfyller sitt syfte. Myndigheten rekommenderar att ett nationellt
            kunskapscentrum för frågor om oönskad sexualitet och prevention
            av sexuellt våld inrättas. Kristdemokraterna delar den uppfatt­ningen.
          </p>
          <p xml:id="i-3ch4caDzQHtnmRsAnVXzKW">
            De undersökningar som gjorts i den nationella trygghetsundersökningen
            visar på en alarmerande ökning av utsattheten för sexualbrott.
            Mellan 2006 och 2012 låg andelen av svenskarna som utsatts för
            sexualbrott på omkring 1,5 procent. Sedan dess har den ökat till
            6 procent 2018. Ökningen tog fart innan mycket av den mediala
            uppmärksamhet som präglat senare år, med metoo-rörelsen och uppmärksammade
            övergrepp i badhus och på festivaler i Sverige. Hela ökningen
            kan förstås inte härledas till personer med exempel­vis tvångsmässig
            sexualitet. Men att komma åt dessa personer innan de begår övergrepp
            vore mycket värdefullt.
          </p>
          <p xml:id="i-9zMUKxRTQcxjvFe2Wbgdfq">
            2011 genomförde Statens beredning för medicinsk och social utvärdering
            en studie som drog slutsatsen att ”det finns en stor brist på
            kunskap om effektiva medicinska och psyko­logiska behandlingsmetoder
            för personer som begått sexuella övergrepp mot barn”. Även detta
            är något som hjälplinjen Preventell arbetar med.
          </p>
          <p xml:id="i-NCDsCWmZXouXsL78rgsRXr">
            De som själva är oroliga över att de har en oönskad sexualitet
            måste kunna få hjälp. För dem måste tröskeln för att söka hjälp
            vara låg, så att man kan få behandling innan man börjar begå brott.
            Preventell, som är en hjälplinje vid oönskad sexualitet, spelar
            här en viktig roll.
          </p>
          <p xml:id="i-44hMojpphSReJoUmKJJWAR">
            Men arbetet behöver systematiseras ytterligare. Därför föreslår
            Kristdemokraterna ett nationellt kunskapscentrum för frågor om
            oönskad sexualitet och prevention av sexu­ellt våld. För detta
            avsätter vi fem miljoner kronor om året. Detta bör ges regering­en
            tillkänna.
          </p>
        </div>
        <div type="motSignatures">
          <list>
            <item xml:id="i-HzRm3w56sVnJJuE7nFn3u8">
              Andreas Carlson (KD)
            </item>
            <item xml:id="i-4MhnWXdiM3FT9tYRxsxMcn">
              Ingemar Kihlström (KD)
            </item>
            <item xml:id="i-GhgkEYEvmsT4two67jsTRF">
              Lars Adaktusson (KD)
            </item>
            <item xml:id="i-97VPqAbgxfmzcvv6iBbeAY">
              Robert Halef (KD)
            </item>
            <item xml:id="i-Hu2pSj2YvZWVsiCigg5MSa">
              Mikael Oscarsson (KD)
            </item>
            <item xml:id="i-VpUuMmSK7vLHyDHFAXbKwf">
              Tuve Skånberg (KD)
            </item>
          </list>
        </div>
      </div>
    </body>
  </text>
</TEI>
