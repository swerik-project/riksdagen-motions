<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-UbU-01760">
  <teiHeader>
    <fileDesc>
      <titleStmt>
        <title>Jämställdhet i utbildningssektorn - från förskola till högskola</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:1760 av Jonas Sjöstedt m.fl. (V)</title>
          <idno type="rdwebb">H6021760</idno>
          <rs type="number">1760</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H6021760/text</ref>
          <ref type="dokument_url_html">http://data.riksdagen.se/dokument/H6021760</ref>
          <ref type="dokumentstatus_url_xml">http://data.riksdagen.se/dokumentstatus/H6021760</ref>
          <ref type="docx">http://data.riksdagen.se/fil/21D21524-210A-4857-92B6-C0841EBA4E4C</ref>
          <ref type="pdf">http://data.riksdagen.se/fil/36AE3D95-4FDF-4F13-A5D8-D5DA3062CE96</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4kSEb8sV9WdZPedh8jtRTu" type="signed"/>
        <correspContext corresp="i-4kSEb8sV9WdZPedh8jtRTu">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-Xbq1HVkxhCYVmfPLN63HRo"/>
        </correspContext>
        <correspAction type="submitted" xml:id="i-8EYeX4iJy5WTU37fG6EC4r">
          <date when="2018-11-29"/>
          <time when="09:04:57"/>
        </correspAction>
        <correspAction type="reviewed" xml:id="i-9fcgyvBQA1NbDCfMpt7cBS">
          <date when="2018-11-29"/>
          <time when="09:25:46"/>
        </correspAction>
        <correspAction type="referred" xml:id="i-8THLeFzKJK9mv7n1tBy5Jq">
          <date when="2018-12-05"/>
        </correspAction>
        <correspAction type="assigned" xml:id="i-4GPt2jTNH1TN5Wp4b7Gzhy">
          <date when="2019-09-27"/>
          <time when="14:26:57"/>
        </correspAction>
        <correspContext corresp="i-4GPt2jTNH1TN5Wp4b7Gzhy">
          <ref type="assignedTo">Utbildningsutskottet</ref>
        </correspContext>
        <correspAction type="behandlas_i" xml:id="i-55NFF2efpUsM8S8t6Tyf4f"/>
        <correspContext corresp="i-55NFF2efpUsM8S8t6Tyf4f">
          <ref type="uppgift">2018/19:UbU6</ref>
          <ref type="ref_dok_id">H601UbU6</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU6</ref>
          <ref type="ref_dok_titel">Lärosätenas lokalförsörjning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-HeAFA6ScusbyUE68QSvyDU"/>
        <correspContext corresp="i-HeAFA6ScusbyUE68QSvyDU">
          <ref type="uppgift">2018/19:UbU12</ref>
          <ref type="ref_dok_id">H601UbU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU12</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-U3g3Qp48wRgC3jpNFdeTAR"/>
        <correspContext corresp="i-U3g3Qp48wRgC3jpNFdeTAR">
          <ref type="uppgift">2018/19:UbU10</ref>
          <ref type="ref_dok_id">H601UbU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU10</ref>
          <ref type="ref_dok_titel">Övergripande skolfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-CCsovf2Kh1updCFtuwvwVN"/>
        <correspContext corresp="i-CCsovf2Kh1updCFtuwvwVN">
          <ref type="uppgift">2018/19:UbU8</ref>
          <ref type="ref_dok_id">H601UbU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU8</ref>
          <ref type="ref_dok_titel">Grundläggande om utbildningen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Bz6XzvwmhLsAVorLPRC7kG"/>
        <correspContext corresp="i-Bz6XzvwmhLsAVorLPRC7kG">
          <ref type="uppgift">2018/19:UbU9</ref>
          <ref type="ref_dok_id">H601UbU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU9</ref>
          <ref type="ref_dok_titel">Lärare och elever</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SasQC2KbCSHuFYm8mC8x46"/>
        <correspContext corresp="i-SasQC2KbCSHuFYm8mC8x46">
          <ref type="uppgift">2018/19:UbU13</ref>
          <ref type="ref_dok_id">H601UbU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU13</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XMNQMThhLoHbAPveR8yfsx"/>
        <correspContext corresp="i-XMNQMThhLoHbAPveR8yfsx">
          <ref type="uppgift">2018/19:UbU14</ref>
          <ref type="ref_dok_id">H601UbU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU14</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Hi4BqJVS5keWVnYrrhTeA7"/>
        <correspContext corresp="i-Hi4BqJVS5keWVnYrrhTeA7">
          <ref type="uppgift">2018/19:UbU7</ref>
          <ref type="ref_dok_id">H601UbU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UbU7</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:1760 av Jonas Sjöstedt m.fl. (V) Jämställdhet i utbildningssektorn – från förskola till högskola</div>
      </div>
      <div type="motBody">
        <div type="TOC" xml:id="i-3SEv4C64Vr623zDapuRDit">
          <head xml:id="i-JHWirAgTJjoCyeFBb5jMQP">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Lärdomar ett år efter metoo
            </item>
            <item style="indent-level: 1">
              5 Förskolan
            </item>
            <item style="indent-level: 2">
              5.1 Genuspedagogik i förskolan
            </item>
            <item style="indent-level: 1">
              6 Förskoleklass, grundskola och gymnasieskolan
            </item>
            <item style="indent-level: 2">
              6.1 Arbetet mot mobbning och andra kränkningar
            </item>
            <item style="indent-level: 2">
              6.2 Flytta ansvaret för kränkningar i skolan från DO till Skolinspektionen
            </item>
            <item style="indent-level: 2">
              6.3 Bättre elevhälsa
            </item>
            <item style="indent-level: 2">
              6.4 Stärkt elevhälsoskyddsarbete
            </item>
            <item style="indent-level: 2">
              6.5 Kvalitetsmärkning av läroböcker
            </item>
            <item style="indent-level: 2">
              6.6 Bättre studie- och yrkesvägledning
            </item>
            <item style="indent-level: 2">
              6.7 Stärkt elevinflytande
            </item>
            <item style="indent-level: 3">
              6.7.1 Förstärkning i skollagen när det gäller elevers individuella
              inflytande
            </item>
            <item style="indent-level: 3">
              6.7.2 Huvudmannen ska inte ha makt över hur elever organiserar
              sig
            </item>
            <item style="indent-level: 3">
              6.7.3 Synliggör elevföreträdare i skollagen
            </item>
            <item style="indent-level: 2">
              6.8 En skola för alla elever oavsett könsidentitet och könsuttryck
            </item>
            <item style="indent-level: 1">
              7 Yrkeshögskolan
            </item>
            <item style="indent-level: 2">
              7.1 Rätten för studerande att organisera sig
            </item>
            <item style="indent-level: 2">
              7.2 Möjligheterna att anmäla kränkande behandling
            </item>
            <item style="indent-level: 2">
              7.3 Studerandes hälsa
            </item>
            <item style="indent-level: 1">
              8 Högskola och forskning
            </item>
            <item style="indent-level: 2">
              8.1 Stärkta studentkårer
            </item>
            <item style="indent-level: 2">
              8.2 Villkoren för studerande med barn
            </item>
            <item style="indent-level: 2">
              8.3 Den ojämställda fördelningen av forskningsanslagen
            </item>
          </list>
        </div>
        <div type="motProposal" subtype="förslag">
          <head xml:id="i-StzWCPHtxQobwi2EBGbqNa">
            2 Förslag till riksdagsbeslut
          </head>
          <list style="ol">
            <item xml:id="i-6SVPMwaR4UaV89CaPENZWR">
              Riksdagen ställer sig bakom det som anförs i motionen om att
              Skolinspektionen bör få i uppdrag att regelbundet kartlägga och
              utreda skolornas arbete mot sexuella trakasserier och tillkännager
              detta för regeringen.
            </item>
            <item xml:id="i-9Dc6DVEAtZU4VgpBUnzV4h">
              Riksdagen ställer sig bakom det som anförs i motionen om att
              ge Skolverket i uppdrag att upprätta nationell statistik över
              genuspedagoger samt att utarbeta råd och riktlinjer för hur genuspedagogerna
              ska arbeta med jämställdhetsfrågorna och tillkännager detta för
              regeringen.
            </item>
            <item xml:id="i-DScjAdPPxcfmqQWj7ZjqT1">
              Riksdagen ställer sig bakom det som anförs i motionen om trygghet
              och studiero och tillkännager detta för regeringen.
            </item>
            <item xml:id="i-Fzp9efMoL8zUqTRAS6WyjX">
              Riksdagen ställer sig bakom det som anförs i motionen om att
              regeringen bör utreda möjligheterna att införa ett nyckeltal för
              elevhälsa om att det ska finnas skolläkare, skolsköterska, skolkurator
              och skolpsykolog vid varje skolenhet och tillkännager detta för
              regeringen.
            </item>
            <item xml:id="i-91XnTMTw54HvvHkxgFVas5">
              Riksdagen ställer sig bakom det som anförs i motionen om att
              elevernas rätt till reellt inflytande över sin utbildning och
              arbetsmiljö bör förtydligas i skollagen och tillkännager detta
              för regeringen.
            </item>
            <item xml:id="i-DEvrJJHcNNAXuqJjzTtyjE">
              Riksdagen ställer sig bakom det som anförs i motionen om att
              regeringen bör ge Skolverket i uppdrag att utreda ett inrättande
              av en kvalitetsmärkning av läromedel som är utformad i enlighet
              med läroplanernas värdegrund och tillkännager detta för regeringen.
            </item>
            <item xml:id="i-Ns7KfXG9K8oL5zzNivhVi2">
              Riksdagen ställer sig bakom det som anförs i motionen om att
              regeringen bör utreda möjligheterna att införa ett nyckeltal för
              studie- och yrkesvägledare vid varje skolenhet och tillkännager
              detta för regeringen.
            </item>
            <item xml:id="i-X95jWktZYvdRqyY39ejpwo">
              Riksdagen ställer sig bakom det som anförs i motionen om att
              elevers individuella inflytande och elevers rätt till inflytande
              genom sammanslutning bör särskiljas i skollagen och tillkännager
              detta för regeringen.
            </item>
            <item xml:id="i-3vf96Fa6ScaLfp9Hd6EegT">
              Riksdagen ställer sig bakom det som anförs i motionen om att
              elevers rätt att själva avgöra vilka organisationsformer som ska
              användas för att få inflytande bör tydliggöras i skollagen och
              tillkännager detta för regeringen.
            </item>
            <item xml:id="i-CppiNKzi6kEp2AYfNBzVub">
              Riksdagen ställer sig bakom det som anförs i motionen om att
              möjligheten att organisera sig i elevkårer bör tydliggöras i skollagen
              och tillkännager detta för regeringen.
            </item>
            <item xml:id="i-9wAjxo3vjJw8mjEdJ66BpR">
              Riksdagen ställer sig bakom det som anförs i motionen om att
              stödmaterial för att möta transpersoner i skolan bör tas fram
              av Skolverket och tillkännager detta för regeringen.
            </item>
            <item xml:id="i-QHBcdajCPim1k5VVuwPSak">
              Riksdagen ställer sig bakom det som anförs i motionen om att
              regeringen bör ge Myndigheten för yrkeshögskolan i uppdrag att
              särskilt granska studerandeinflytandet på landets yrkeshögskoleutbildningar
              samt att lyfta fram goda exempel på bra former för studerandeinflytande
              och tillkännager detta för regeringen.
            </item>
            <item xml:id="i-Rd6c911MoQiyXikXMfUpyn">
              Riksdagen ställer sig bakom det som anförs i motionen om att
              Myndigheten för yrkeshögskolan bör få i uppdrag att specifikt
              kartlägga och utreda utbildningsanordnarnas arbete mot sexuella
              trakasserier och tillkännager detta för regeringen.
            </item>
            <item xml:id="i-VhjWK8ukXfNDM3nRq5YiJw">
              Riksdagen ställer sig bakom det som anförs i motionen om att
              regeringen bör utreda ett tillägg i förordningen om yrkeshögskolan
              som ger studerande rätt till hälsovård och tillkännager detta
              för regeringen.
            </item>
            <item xml:id="i-QGGDUyD1zsJHKKVm96tMA3">
              Riksdagen ställer sig bakom det som anförs i motionen om att
              regeringen bör utreda hur ägardirektiven för Akademiska Hus kan
              ändras för att aktivt främja studenters ideella engagemang genom
              att uppnå minskade hyreskostnader för studentkårerna, och detta
              tillkännager riksdagen för regeringen.
            </item>
            <item xml:id="i-X7bf5Yo3vWe2LPyZRcW7oD">
              Riksdagen ställer sig bakom det som anförs i motionen om att
              Universitets- och högskolerådet bör ges i uppdrag att främja möjligheterna
              för föräldrar att studera och tillkännager detta för regeringen.
            </item>
            <item xml:id="i-6Uf2EojNB2P6a6zyEuDz8w">
              Riksdagen ställer sig bakom det som anförs i motionen om att
              regeringen bör ge alla lärosäten i uppdrag att ha en föräldrapolicy
              och tillkännager detta för regeringen.
            </item>
            <item xml:id="i-WmesdynTyPMT5F2R7UPejE">
              Riksdagen ställer sig bakom det som anförs i motionen om att
              regeringen bör utreda införandet av ett mål om att inte mer än
              hälften av samtliga statligt finansierade forskningsanslag ska
              gå till män som forskar, och detta tillkännager riksdagen för
              regeringen.
            </item>
            <item xml:id="i-GAFyMYXzZq7aKqdn4wJmFZ">
              Riksdagen ställer sig bakom det som anförs i motionen om att
              regeringen bör utreda möjligheten att införa en jämställdhetsbonus
              i lärosätenas basanslag för att främja en jämnare könsfördelning
              inom forskningen och akademin och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-RANMu7K9Xp74UTci1z9vuy">
            3 Inledning
          </head>
          <p xml:id="i-Lz27tPNUEXAchA1GXsk5jv">
            Jämställdhet är en politisk viljeyttring som nästan samtliga
            politiska partier har ställt sig bakom. Därför finns det många
            formuleringar som syftar just till en jämställd skola i de lagar
            och styrdokument som styr utbildningsväsendet.
          </p>
          <p xml:id="i-DNQ74YQF6k6GMUWnxoYkw4">
            I utbildningsväsendet gör elever och studenter en rad val mellan
            ämnen och utbildningar – val som också är påverkade av och befäster
            könsrollerna. Samtidigt som utbildningsväsendet reproducerar och
            konserverar könsrollerna utgör det en nyckel­institution i kampen
            för ett jämställt samhälle. Genom att skolledare, lärare och övrig
            personal skaffar sig medvetenhet om dessa maktstrukturer och engagerar
            sig för att utmana dem kan skolan bli en plats där barn och ungdomar
            ges möjlighet att ifrågasätta de stereotypa könsroller som förmedlas
            i kulturen, reklamen och det övriga omgivande samhället.
          </p>
          <p xml:id="i-LKMANNcMiUmiVy6VxJd8QD">
            Vänsterpartiet vill att alla ska ha reella möjligheter att göra
            val som inte är könstypiska. Vårt mål är att kön inte ska vara
            en begränsning och ett hinder under uppväxten. De statliga myndigheterna
            som stöttar utbildningssektorn bedriver också ett viktigt arbete
            i den riktningen. Samtidigt finns det mer att göra och det är
            långt kvar till en jämställd skola och en jämställd högskola.
            Därför vill vi i den här motionen föra fram en rad förslag som
            syftar till att bidra till att förverkliga de viktiga formuleringarna
            om jämställdhet inom utbildningssektorn.
          </p>
          <head type="h1" xml:id="i-2WuiNmrnVdfzir7kwmtidx">
            4 Lärdomar ett år efter metoo
          </head>
          <p xml:id="i-8C75nbmtf2XXQR7awSVfc8">
            Sedan metoo-revolutionen startade och berättelser började spridas
            i mitten av oktober 2017 har många fler upprop gjorts från olika
            branscher. Från skolans värld kommer tystiklassen, räckupphanden
            och ickegodkänt. Från högskolan kom Akademiuppropet. Tyvärr är
            skolan i dag en av de vanligaste platserna där unga tjejer utsätts
            för sexuella trakasserier. Tusentals tjejer och kvinnor – unga
            som gamla – har vittnat om sexuella trakasserier och övergrepp
            inom skolan. Förövarna har en sak gemensam: de är män. Klasskompisar,
            lärare eller annan skolpersonal.
          </p>
          <p xml:id="i-RFC6pCYWfrtKHmqmSPAg1e">
            Det är inte överraskande. Nu är det dags att agera och visa att
            vi tar vittnesmålen på allvar och inte stannar vid att förfasas.
            Vi behöver lägga ansvaret där det hör hemma. När män är skyldiga
            till nästan allt våld och alla sexuella övergrepp kan det inte
            ligga på kvinnor att ändra på sitt beteende.
          </p>
          <p xml:id="i-ForLWWpWUHHvQHLe6QjxfB">
            Alla måste gå i skolan och därför är det viktigt att skolorna
            tar tag i det före­byggande och åtgärdande arbetet mot sexuella
            trakasserier och sexuellt våld.
          </p>
          <p xml:id="i-6uH1bssZU7hqkpDr7tuwfj">
            Uppropen som gjordes hösten 2017 visar på bristerna i dagens
            arbete. Många olika personer som är verksamma inom skolområdet
            vittnar om att sexuella trakasserier är normaliserade. Vänsterpartiet
            ser ett behov av att prioritera det arbetet och inte inkludera
            det enbart i värdegrundsarbetet som en kränkning bland många.
          </p>
          <p xml:id="i-WpLvQjuaRUrrgEGpco4NtK">
            I organisationen Friends årliga rapport Friendsrapporten från
            2017 beskrivs hur flera elever och lärare är så vana vid sexuella
            trakasserier att de ser det som en del av vardagen och att det
            är så tjejer och killar beter sig mot varandra. Det handlar om
            hur flickor får lära sig att när en pojke jagar eller slår en
            så betyder det att pojken tycker om en. Ni vet: ”kärlek börjar
            alltid med bråk”. Ett sexuellt ofredande där en kille tar en tjej
            mellan benen eller på brösten förklaras bort med att killen är
            barnslig eller omogen eller inte har förstått sin handling. När
            övergrepp når rättssalen vet vi alldeles för många fall där män
            behandlas på samma sätt – som om de inte förstod och var medvetna
            om sin handling.
          </p>
          <p xml:id="i-GjzZZS1GUhx39U2koYyfpe">
            Skolan, men även förskolan, har en viktig uppgift i att bryta
            dessa destruktiva köns­normer, något som också ligger i deras
            uppdrag. Dessvärre visar det sig att förskolan och skolan snarare
            konserverar gamla könsrollsmönster.
          </p>
          <p xml:id="i-GnGr34dNbAdzidEL9nYaPv">
            Vänsterpartiet drev i förhandlingarna med regeringen om vårändringsbudgeten
            2018 igenom en satsning för att utveckla sex- och samlevnadsundervisningen
            och arbetet mot kränkande behandling i skolan genom kompetensutvecklingsinsatser.
            Dessa insatser bör följas upp regelbundet.
          </p>
          <p xml:id="i-YJnrRGw7VrCdxJDW1pffx7">
            Skolinspektionen bör därför få i uppdrag att regelbundet följa
            upp skolornas arbete mot sexuella trakasserier. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-SP2Uoyzcfzh3Ri8Fg6sbC2">
            5 Förskolan
          </head>
          <p xml:id="i-2DCqSuRzuW6XSXiGBxwzhD">
            Den målmedvetna satsningen på förskolan i Sverige har gjort att
            den internationellt sett intar en särställning vad gäller både
            omsorg, tillgänglighet, kvalitet och pedagogisk utveckling. Dessutom
            tillhör den de institutioner i det svenska samhället som åtnjuter
            störst förtroende. Förskolan är det första steget i flickors och
            pojkars livslånga lärande. Förskolan påverkar barnen i deras självidentitet
            och uppfattning om vad flickor och pojkar är, får och kan göra.
            Könsmaktsstrukturer handlar inte bara om hur pojkar och män uppfattar
            flickor och kvinnor, utan också om hur de uppfattar sig själva.
            Detsamma gäller för flickor och kvinnor. Kunskaperna i förskolan
            om hur könsrollsmönster skapas och upprätthålls bör breddas och
            fördjupas.
          </p>
          <p xml:id="i-Tan2HQVUZvppzr7jMFmPRS">
            Vänsterpartiet menar inte att det är fler lagar som behövs utan
            mer kunskap hos alla delar av förskolan såväl bland barnskötare,
            förskollärare som ansvariga chefer, administratörer och politiker.
            Det handlar både om genuskunskap och om handledning i hur kunskapen
            omsätts i det dagliga konkreta pedagogiska arbetet. Det är ett
            långsiktigt arbete som ständigt pågår och inte kan väljas bort.
            Av skollagen och läroplanens uppdrag samt av det professionella
            åtagandet följer en skyldighet att ge varje barn möjligheter att
            utveckla alla sina färdigheter utan att hindras av traditionella
            könsmönster. Det handlar också om att sprida och ge möjligheter
            att ta del av det goda arbete som kommit igång på flera håll i
            landet. Det är viktigt att alla huvudmän, anställda och föräldrar
            får kunskap om läroplanens bestämmelse om jämställdhet i förskolan
            och att enskilda förskolor också omfattas av detta.
          </p>
          <p xml:id="i-WSqJo4A2mfNkTjyXEB8VX7">
            Det handlar om att öka kunskaperna, sprida goda erfarenheter,
            förstärka och förbättra tillsynen och inspektionen, förbättra
            lärarutbildningen och utbilda fler genuspedagoger.
          </p>
          <p xml:id="i-4EozHomukRyWFE7k7dyRrH">
            Andelen män som arbetar i förskolan har alltid varit låg, den
            senaste 10-årsperioden har den ökat något men ligger ändå på drygt
            4 procent. En jämn könsfördelning är ingen garanti för ett framgångsrikt
            jämställdhetsarbete utan det handlar främst om det pedagogiska
            arbetets innehåll och personalens förhållningssätt till barnen.
            Det behövs dock fler män i förskolan för att visa de vuxna och
            barnen att både män och kvinnor kan arbeta med barn, omsorg och
            pedagogik. Det handlar om att bredda mäns uppgifter och utmana
            synsättet att män inte kan ägna sig åt sådant som kvinnor gör
            eller tidigare gjort. Detta behöver genomsyra hela utbildningssektorn
            eftersom det oftast är i skolans utbildningsval som könsuppdelningen
            mellan karriärvalen sker.
          </p>
          <head type="h2" xml:id="i-5gRJc9Pm5KDpg3eGFzyx1D">
            5.1 Genuspedagogik i förskolan
          </head>
          <p xml:id="i-C3J5mwyGumwoixj1F7L2uc">
            För att förbättra och förstärka jämställdhetsarbetet i förskolan
            och skolan tillfördes 2002, efter förslag från Vänsterpartiet,
            medel i budgetpropositionen för att utbilda minst en genuspedagog
            i varje kommun. Tanken är att genuspedagogerna ska arbeta med
            jämställdhetsfrågor i den pedagogiska praktiken för att höja kvaliteten
            och öka måluppfyllelsen inom detta kunskapsområde.
          </p>
          <p xml:id="i-4zgMgHiR4NHwqQQuRDq34u">
            För att jämställdhetsarbetet ska vara framgångsrikt måste det
            finnas med i hela verksamheten i förskola och skola. Därför måste
            varje anställd få tillräcklig kunskap och medvetenhet om hur det
            egna förhållningssättet och den pedagogiska verksamheten påverkar
            ur jämställdhetssynpunkt. Genuspedagogerna skulle kunna ha en
            viktig del i detta arbete men för att dessa ska få möjlighet att
            nå alla anställda krävs att de är fler. En genuspedagog per kommun
            är i de flesta fall otillräckligt.
          </p>
          <p xml:id="i-YNwbi1MZb6gVzDsWxreQrk">
            En annan förutsättning för att genuspedagogernas kompetens ska
            kunna tas till vara är att de har tillräckligt med tid och resurser
            till sitt förfogande. Alltför många av dem som har utbildat sig
            till genuspedagoger måste bedriva jämställdhetsarbetet inom ramen
            för sina ordinarie tjänster. Det finns därför ett stort behov
            av mer resurser för att inrätta särskilda tjänster för genuspedagogerna
            i kommunerna och på skolorna.
          </p>
          <p xml:id="i-8wiRZoYWrE5Z83BrdHB6jw">
            Jämställdhetsdelegationen föreslog 2006 att det skulle finnas
            minst en genus­pedagog per 25 anställda 2012. Trots att det inte
            finns någon nationell statistik över genuspedagoger hos vare sig
            Utbildningsdepartementet, Skolverket eller Sveriges Kommuner och
            Landsting kan vi konstatera att det målet är långt ifrån uppnått.
          </p>
          <p xml:id="i-GT1L7M5Df7uzHiKVqa14ZD">
            För att genuspedagogernas kunskaper ska kunna utnyttjas på bästa
            sätt bör regeringen ge Skolverket i uppdrag att utarbeta råd och
            riktlinjer för hur de ska arbeta med jämställdhetsfrågorna. Skolverket
            bör dessutom få i uppdrag att upprätta nationell statistik över
            genuspedagoger.
          </p>
          <p xml:id="i-TSEGncm8VKJWNbx7suEQnM">
            Vad som ovan anförs om att ge Skolverket i uppdrag att upprätta
            nationell statistik över genuspedagoger samt att utarbeta råd
            och riktlinjer för hur genuspedagogerna ska arbeta med jämställdhetsfrågorna
            bör riksdagen ställa sig bakom och ge regeringen till känna.
          </p>
          <head type="h1" xml:id="i-PEQZEn1CXLtP5FRz36UbbQ">
            6 Förskoleklass, grundskola och gymnasieskolan
          </head>
          <p xml:id="i-CcKbj4T9wqAcUUkg1YWoJ">
            En avgörande faktor för elevers förmåga till inlärning handlar
            om att mötas av positiva förväntningar och uppmuntran. I dag vet
            vi att de elever som har bäst förutsättningar bemöts på detta
            sätt medan elever som har sämre förutsättningar ofta bemöts med
            lägre förväntningar. Detta förstärker de skillnader som fanns
            redan vid elevens första möte med skolan.
          </p>
          <p xml:id="i-EXGCGbnwDxrdHHWsBnR9wA">
            Statistik visar att i allmänhet är pojkars resultat i grund-
            och gymnasieskolan sämre än flickors. En anledning till denna
            skillnad i prestation kan vara att skolan ses som något feminint
            och att de pojkar som vill bli ”riktiga män” ska vara okvinnliga,
            dvs. inte studera och vara dåliga i skolan. Flickor är generellt
            bättre på att kommunicera och att vårda relationer till andra
            människor därför att de fostras till det. Detta visar vikten av
            att även pojkar får möjlighet att utveckla dessa färdigheter redan
            i förskola och grundskola. Flickor och pojkar bemöts dock fortfarande
            olika i skolan. Flickor förväntas vara tysta medan det finns mer
            tolerans för utåtagerande pojkar. Detta konserverar gamla könsroller
            och förhindrar individer att spränga gränser.
          </p>
          <p xml:id="i-2WHmvMQuCwBZ9vc73tSahF">
            I en demokratisk skola möts alla elever av positiva förväntningar
            eftersom den är medveten om att det är skolans och undervisningens
            kvalitet som avgör hur det går för eleverna, inte elevernas bakgrund.
            En demokratisk skola har ett aktivt förhållningssätt i förhållande
            till såväl elever som föräldrar och tar ansvaret för att eleverna
            ska få den utbildning de behöver. Det innebär att skolan måste
            bli mycket bättre på att erbjuda elever särskilda stödinsatser.
            Dessa insatser måste ständigt följas upp och omprövas så att de
            hela tiden är anpassade till elevens behov.
          </p>
          <p xml:id="i-Aw9BSvikuu4N9JGhzErM52">
            Vänsterpartiet ser alltså skolans förmåga att bryta sorteringen
            och ge alla lika förutsättningar som ett avgörande kriterium på
            skolsystemets och enskilda skolors kvalitet. Tyvärr har senare
            års utveckling i skolan lett till att sorteringen ökat. Ökade
            valmöjligheter och introduktionen av fristående skolor har förstärkt
            sorteringen. Det måste leda till en omprövning av skolpolitiken.
          </p>
          <head type="h2" xml:id="i-9BeiYDr47LkZSYWJuB5Gn5">
            6.1 Arbetet mot mobbning och andra kränkningar
          </head>
          <p xml:id="i-PspgpEFHQ7eTVN9sujC5oN">
            Att skolmiljön präglas av trygghet och arbetsro är en central
            förutsättning för att eleverna ska kunna tillägna sig kunskap
            och utvecklas socialt. Den kränkande behandling som allt för ofta
            förekommer i skolan måste motarbetas med kraft och alla vuxna
            i skolan bär ett ansvar för detta. Ofta betraktas eleverna som
            en del av problemet – men sällan som en del av lösningen. Såväl
            en vuxen som en elev i skolan kan både vara utsatt för och vara
            den som utsätter andra för kränkande behandling. En politik som
            i grunden betraktar elever som potentiella hot mot ordningen i
            skolan hamnar fel.
          </p>
          <p xml:id="i-Cqk8fseDBZnNBbEQ89MhtY">
            Vänsterpartiet anser att förebyggande åtgärder generellt är av
            betydligt större vikt för att verkligen förhindra kränkningar
            än vad disciplinära åtgärder är. En välfungerande elevhälsa, liksom
            ett nära samarbete mellan skola, fritidshem och föreningsliv,
            är exempel på förebyggande arbete som behöver tillmätas större
            vikt. Sociala problem och kränkningar på en skola uppstår inte
            ur tomma intet – det omgivande samhället behöver involveras mer
            och på ett bättre strukturerat sätt i arbetet för att alla elever
            ska ha en trygg skolgång.
          </p>
          <p xml:id="i-HNVTdS4WN8JPHbhvMw2UQJ">
            Värdegrundsfrågor ska diskuteras aktivt på varje skola. Skolan
            ska ansvara för att även vårdnadshavarna involveras. Såväl rektor
            som personal bör ha en handlingsplikt, inte bara anmälningsplikt,
            när dessa fått kännedom om att en elev blivit utsatt för kränkande
            behandling, något som framhållits av Diskrimineringsombudsmannen
            (DO). Det ska vara tydligt att plikten att anmäla och åtgärda
            problem inte bara gäller när en elev anser sig utsatt för kränkande
            behandling – skolan ska göra en egen bedömning av om det inträffade
            kan vara ett exempel på kränkande behandling eller diskriminering.
            Vänsterpartiet menar att den nuvarande lagstiftningen mot mobbning
            och kränkande behandling som finns i Sverige måste bli bättre.
            Lagstiftningen på detta område bör utredas ytterligare.
          </p>
          <p xml:id="i-W5vzz6BzkHLSXhfYDoNQWS">
            Vad som ovan anförs om trygghet och studiero bör riksdagen ställa
            sig bakom och ge regeringen till känna.
          </p>
          <head type="h2" xml:id="i-Jqdwr6CViTYewEKwRjziV8">
            6.2 Flytta ansvaret för kränkningar i skolan från DO till Skolinspektionen
          </head>
          <p xml:id="i-T9oKEEWPc53TXgnHnvRtBy">
            Under många år har det uppmärksammats att elever som utsätts
            för rasism eller sexuella kränkningar inte får det stöd som behövs.
            En del av detta är det systemfel som gör att den typen av kränkningar
            ska anmälas till Diskrimineringsombudsmannen (DO) som sällan utreder
            och inte heller har några sanktionsmöjligheter mot skolorna. Detta
            gör att en elev som blir mobbad kan få hjälp av skolinspektionen
            men är kränkningarna av sexuell eller rasistisk karaktär händer
            oftast ingenting eftersom Diskrimineringsombudsmannen inte vidtar
            några åtgärder med hänvisning till att de inblandade är minderåriga.
          </p>
          <p xml:id="i-XxtRVddz66hvTLd2sHSuft">
            Därför är det glädjande att regeringen nu tagit till sig de förslag
            som kommit från två av varandra oberoende utredningar. Vänsterpartiet
            utgår ifrån att det utkast till lagrådsremiss som varit ute på
            remiss, Stärkt skydd mot diskriminering i skolan, resulterar i
            en proposition.
          </p>
          <head type="h2" xml:id="i-B4jm8niZdi75om7XXxoDCZ">
            6.3 Bättre elevhälsa
          </head>
          <p xml:id="i-MvmUuDp1PBBoWiFeEqRvyn">
            De allra flesta barn och unga i Sverige mår bra men långt ifrån
            alla. Allt fler drabbas av psykisk ohälsa. Vänsterpartiet menar
            att skolan i hela sin verksamhet måste verka för att bevara och
            främja elevernas hälsa och för att stödja eleverna om de trots
            förebyggande insatser mår dåligt, fysiskt eller psykiskt. Det
            handlar inte bara om att det ska finnas fungerande skolhälsovård
            utan också om att skolan ska ge kunskap om hälsa.
          </p>
          <p xml:id="i-WndWdFkYcNRKNn5DYQrPPK">
            Forskning visar att individernas hälsa är beroende av faktorer
            som kön, klass, etnicitet, hudfärg, sexuell läggning m.m. Exempelvis
            visar forskning att hos elever som sökt till yrkesförberedande
            program i gymnasieskolan förekommer psykosomatiska besvär i mycket
            större utsträckning än bland elever som sökt studieförberedande
            program. Dessutom visar forskning att flickor har psykosomatiska
            besvär dubbelt så ofta som pojkar. Sådana besvär är också dubbelt
            så vanliga hos pojkar med utlandsfödda föräldrar än hos dem med
            svenskfödda föräldrar.
          </p>
          <p xml:id="i-Nz6JgHr3ft6FX6s4MxFV4">
            Elevernas hälsa ska uppfattas som en fråga för hela skolan, inte
            bara för den enskilde eleven. Skolan får inte blunda för att hur
            verksamheten organiseras och miljön utformas påverkar elevernas
            hälsa. Organiseringen kan bidra till elevers ohälsa, psykiskt
            såväl som fysiskt. Om en elev har hög frånvaro, svårigheter i
            skolarbetet, svårigheter i sociala relationer etc., ska orsaker
            sökas i skolan som helhet, inte åtgärdas genom att ogiltig frånvaro
            skrivs in i ordningsomdömen eller betyg.
          </p>
          <p xml:id="i-EHJCmD7D8NNNwM2NbEkHaT">
            För att kunna arbeta förebyggande måste alla lärare ha kunskap
            om barns och ungdomars hälsa. För att skolsköterska, kurator och
            psykolog ska kunna ingå i det förebyggande arbetet måste de finnas
            närvarande i skolverksamheten. Elever ska enkelt och omedelbart
            kunna komma i kontakt med dem, lärare ska kunna få handledning
            och dessa yrkesgrupper kan vid behov ingå i arbetslagens arbete.
          </p>
          <p xml:id="i-CFB23E6z8JuqZJzv22ETBq">
            Regeringen bör utreda möjligheterna att införa ett nyckeltal
            för elevhälsa om att det ska finnas skolläkare, skolsköterska,
            skolkurator och skolpsykolog vid varje skolenhet. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-ENYDdpeC27WtWB7jiHRGpB">
            6.4 Stärkt elevhälsoskyddsarbete
          </head>
          <p xml:id="i-TLcSJYKjGkCp6Mri4pDPoe">
            Mer makt och inflytande för eleverna i skolan är också ett verktyg
            för att skapa en bra studie- och arbetsmiljö. Skolan ska därför
            främja demokratiska arbetssätt där elever, personal och föräldrar
            är delaktiga och har inflytande över såväl formella beslut som
            den vardagliga verksamheten. Att kunna påverka sin situation är
            en betydande faktor för hälsa och inlärning. Elevinflytandet handlar
            inte bara om sociala frågor utan har även anknytning till undervisningens
            organisering såsom diskussioner om förbättrad samordning av provperioder
            och en jämn arbetsbelastning för eleverna under läsåret, innehåll
            i temaveckor och inte minst trygghetsarbete.
          </p>
          <p xml:id="i-MqJKGNiV6d1pkR8VupaG37">
            Arbetsmiljöfrågor, värdegrunder och eventuella regler för samvaron
            på skolan ska diskuteras aktivt. Företrädare för elever ska inte
            bara vara delaktiga i framtagandet av sådana regler utan även
            i besluten om desamma.
          </p>
          <p xml:id="i-YMDyLGzDupyEaufxt2rGPs">
            Såväl elevrepresentanter som elevskyddsombud ska ha rätt till
            utbildning samt kompensatoriskt stöd för den undervisning de gått
            miste om under sin utbildning. Skolan ska också vara skyldig att
            tillhandahålla de lokaler och den utrustning som behövs för att
            elever och elevrepresentanter ska kunna hålla de möten och andra
            sammankomster som krävs för att utöva det inflytande man har rätt
            till.
          </p>
          <p xml:id="i-4MSpDsSzLk3JJVcsVZcWcx">
            Vänsterpartiet menar att det ska vara möjligt att inrätta lokala
            styrelser för gymnasieskolor där elevrepresentanterna är i majoritet.
            Där detta tillämpats på försök har det fallit väl ut och det saknas
            skäl för staten att förbjuda detta mot huvudmannens uttryckliga
            vilja.
          </p>
          <p xml:id="i-7yC2k4FmUWHBUHWv6pmrhJ">
            Ökat inflytande handlar inte bara om en rättighet att få påverka
            sitt dagliga arbete utan i lika hög grad om en skyldighet att
            ta ansvar för sitt eget lärande. Elevernas rätt till reellt inflytande
            över sin utbildning och arbetsmiljö bör förtydligas i skollagen
            i enlighet med vad som anförs ovan. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-NdF3SqivefpK6c77gbUXrG">
            6.5 Kvalitetsmärkning av läroböcker
          </head>
          <p xml:id="i-AJGLDiue4mRYTvRsWpxu9W">
            De värden som skolan ska förmedla är människolivets okränkbarhet,
            individens frihet och integritet, alla människors lika värde,
            jämställdhet mellan kvinnor och män samt solidaritet med svaga
            och utsatta. Undervisningen ska dessutom vara saklig och allsidig.
            Dock förmedlar läromedlen som används i skolan ofta något helt
            annat.
          </p>
          <p xml:id="i-3c8Ttwn1BoaZvqHY6EG1nC">
            När skolans läroböcker har granskats har man funnit att de genomsyras
            av en manlig norm. 2015 presenterade tidningen Dagens Nyheter
            en granskning av historieböcker för högstadiet. Böckerna som granskades
            var relativt nyligen publicerade eller omtrycka böcker från fyra
            av Sveriges största läromedelsförlag. I dessa ofta använda böcker
            är endast 13 procent av de namngivna personerna kvinnor. I vissa
            av böckerna är t.o.m. andelen kvinnor i kapitlen om 1900-talet
            lägre än i övriga delar.
          </p>
          <p xml:id="i-HTDNn2i6Jf4tB7jBscZTrs">
            Den norm som läroböckerna utgår från är dessutom heterosexuell.
            Homosexuella, bisexuella och transpersoner gestaltas endast om
            det uttryckligen handlar om homosexuella, bisexuella och transpersoner.
            Personer med funktionsnedsättning presenteras nästan alltid i
            sammanhang där funktionsnedsättningen lyfts fram som en problematisk
            avvikelse.
          </p>
          <p xml:id="i-NVMhQ2aLpZj5Wi8kVrWmAA">
            Enligt läroplanerna ska skolan ge eleverna kunskap om de nationella
            minoriteternas kultur, språk, religion och historia men den bild
            som ges i läroböckerna av judar och samer är en ensidig framställning
            av dessa gruppers historia och nuvarande förhållanden. De tre
            övriga nationella minoriteterna – romer, sverigefinnar och tornedalingar
            – behandlas sällan eller aldrig i historie- och samhällskunskapsböckerna.
            Inte heller behandlas Sveriges del i exempelvis den transatlantiska
            slavhandeln och det koloniala arvet. Det är illavarslande att
            det förekommer böcker i skolan som helt bryter mot läroplanernas
            värdegrund.
          </p>
          <p xml:id="i-H9imc1xPoKREEKNyeD2fYZ">
            Fördomar och stereotypa föreställningar kring vad som är manligt
            och kvinnligt samt trångsynthet bevaras och befästs i skolan när
            dess roll borde vara att bryta desamma. Det kritiska tänkandet
            och granskandet måste få större tyngd i under­visningen redan
            tidigt i grundskolan. Skolorna måste därför ta större ansvar när
            det gäller inköp och inventering av läroböcker.
          </p>
          <p xml:id="i-SLY8w1ehqCTxsdVtcNhRhZ">
            Ansvaret för att undervisningen utformas i enlighet med läroplanernas
            värdegrund ligger på huvudmännen, rektorer och lärare. Där bör
            det också ligga. Huvudmännen har ett stort ansvar att skapa rimliga
            förutsättningar att värdera de läroböcker som ska användas i undervisningen.
          </p>
          <p xml:id="i-UCWqP8wtwtSwYGQN5rQX8u">
            För att underlätta för skolorna vid inköp av läromedel och för
            att sätta press på läromedelsförlagen att tänka igenom vad de
            publicerar bör regeringen ge Skolverket i uppdrag att utreda ett
            inrättande av en kvalitetsmärkning av läromedel som är utformad
            i enlighet med läroplanernas värdegrund. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-FvxfRMxrxf7Vmu6Peao8hx">
            6.6 Bättre studie- och yrkesvägledning
          </head>
          <p xml:id="i-GWcRui9h3jw7VZU6bS8ErJ">
            I Sverige har vi en arbetsmarknad som inom många områden är uppdelad
            efter kön, där kvinnor jobbar med vissa saker och män med andra.
            Det syns exempelvis genom kvinnodominansen i skolan och vården
            och mansdominansen inom byggsektorn. Men faktum är att denna uppdelning
            startar redan vid valet av gymnasieutbildning. Det är betydligt
            fler flickor som väljer att studera på samhällsvetenskapsprogrammet
            och vård- och omsorgsprogrammet medan pojkarna dominerar på teknikprogrammet
            och fordons- och transportprogrammet.
          </p>
          <p xml:id="i-AgfNfgJtyMWQ2sg2NQ5xAD">
            En grupp forskare vid institutionen för psykologi vid Lunds universitet
            har tittat på varför det ser ut som det gör i Sverige och de kunde
            framför allt konstatera att flickor har sämre självförtroende
            angående sina förmågor och sin tekniska kompetens vilket påverkade
            deras studieval. Pojkarna hade inga problem med självförtroendet
            men var mer drivna av statusen på sitt framtida yrke. Sammantaget
            visade också undersökningen att elever av sociala skäl väljer
            bort utbildningar som traditionellt domineras av det motsatta
            könet. Detta visar på att det finns mycket att göra när det kommer
            till jämställdhet i den svenska skolan.
          </p>
          <p xml:id="i-D7uZFGBkuHf6LcbQzmJBKm">
            För Vänsterpartiet som ett feministiskt parti är det viktigt
            att alla elever får möjlighet att leva upp till sin fulla potential,
            oavsett kön. Därför måste alla elever få möjlighet att göra välinformerade
            val till gymnasiet. Eleverna behöver få tid och möjlighet att
            möta kompetenta studievägledare som kan få eleverna att tänka
            i nya banor.
          </p>
          <p xml:id="i-BjQDRUkfNpCsjX9hXMUHNp">
            Studie- och yrkesvägledning är ofta sådant som fristående skolor
            sparar in på i jakten på vinst. Läsåret 2016/17 gick det nästan
            dubbelt så många elever på en studie- och yrkesvägledare i friskolornas
            högstadier jämfört med kommunala högstadier. Vinstjakten fungerar
            så. Det är svårare att spara in på lokaler och lärare eftersom
            det skulle märkas tydligare. I stället är det ”runtomkringpersonalen”
            såsom skolsköterskan, skolbiblioteket och studie- och yrkesvägledningen
            som försvinner till förmån för vinst till skolornas ägare. Det
            är en av många anledningar till att Vänsterpartiet driver kravet
            på vinstbegränsningar i välfärden.
          </p>
          <p xml:id="i-A1CwknoAaP2spKRtpsS3U5">
            För Vänsterpartiet är det viktigt att se samhällsnyttan med studie-
            och yrkesvägledning, inte bara för eleverna själva. I de branscher
            som har störst obalans mellan könen råder det också brist på arbetskraft.
          </p>
          <p xml:id="i-LREK82xaKsbr9yf8hm39dH">
            Bristerna i studie- och yrkesvägledningen får i dag direkta konsekvenser
            för möjligheten att rekrytera ny personal till arbetsmarknaden
            vilket både uppmärksammats av Myndigheten för ungdoms- och civilsamhällesfrågor
            och Västsvenska handels­kammaren. Regeringen bör därför utreda
            möjligheterna att införa ett nyckeltal för studie- och yrkesvägledare
            vid varje skolenhet. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-5GK31NDqEsctajWRSRysrQ">
            6.7 Stärkt elevinflytande
          </head>
          <p xml:id="i-6gzBm4b3hJYoczc9HzCWhM">
            Precis som i andra samhällsgrupper, som studenter eller arbetstagare,
            ska elever ha ett antal rättigheter. Elevers rätt till inflytande
            och möjligheter att organisera sig regleras i dag i 4 kap. skollagen.
            Dessvärre är regleringen otidsenlig och bör därför uppdateras
            för att ge bättre stöd till rektorer, huvudmän och elever i hur
            de ska arbeta med elevinflytande.
          </p>
          <head type="h3" xml:id="i-H5yqqXCfch1jox8xEQcGBv">
            6.7.1 Förstärkning i skollagen när det gäller elevers individuella
            inflytande
          </head>
          <p xml:id="i-52Jp51bRiLHbCMEsgTS8T4">
            Ett av problemen med skollagens fjärde kapitel är att elevers
            individuella rätt till inflytande samt elevsammanslutningars påverkansarbete
            blandas samman. För att elevers inflytande i skolan ska utvecklas
            behöver de två begreppen särskiljas.
          </p>
          <p xml:id="i-Xxpat86uq5RKDmGMo41dd2">
            Varje elev ska ha en individuell rätt att utöva inflytande. Ansvaret
            för att säkerställa denna rättighet har i dagsläget rektorerna.
            Det är således inte ett ansvar som kan läggas på elever genom
            elevkårer, elevråd eller andra elevsammanslutningar. Detta ska
            inte förväxlas med elevers rätt att gå samman för att påverka
            i frågor som är av gemensamt intresse. Denna rättighet tar avstamp
            i grundlagens föreningsfrihet och ska heller inte vara beroende
            av samhällets krav eller förväntningar. Elevers individuella inflytande
            och elevers rätt till inflytande genom sammanslutning bör särskiljas
            i skollagen. Detta bör riksdagen ställa sig bakom och ge regeringen
            till känna.
          </p>
          <head type="h3" xml:id="i-VcjAP9A5kQhqfkhp61HF2V">
            6.7.2 Huvudmannen ska inte ha makt över hur elever organiserar
            sig
          </head>
          <p xml:id="i-YDLcAP5VSyZnkuTw7KEYps">
            I dagsläget organiserar sig elever i olika former. Det är viktigt
            att huvudmannen och rektorerna inte försöker styra elevers sammanslutningar.
            Dessa sammanslutningar får inte ses som ett sätt att säkerställa
            att elever får inflytande utan som en fristående förening som
            värnar elevernas intressen. I skollagen och i praktiken blandas
            dock de olika formerna för organisering ihop. Detta skapar problem
            för elevers möjligheter att organisera sig fritt. Elevers rätt
            att själva avgöra vilka organisationsformer som ska användas för
            att få inflytande bör därför tydliggöras i skollagen. Detta bör
            riksdagen ställa sig bakom och ge regeringen till känna.
          </p>
          <head type="h3" xml:id="i-HvtTjaZrVw4kPoaSY7ctvX">
            6.7.3 Synliggör elevföreträdare i skollagen
          </head>
          <p xml:id="i-9fjtrfjgjDnkTM62uxyL76">
            Enligt Sveriges Elevkårer gick 55 procent av gymnasieeleverna
            på en skola med en elevkår, 27 procent var medlemmar i en elevkår
            och på de skolor där elevkårer finns är ungefär hälften medlemmar
            i dem (2015). Dessutom visar en rapport från Sveriges Elevkårer
            att 75 procent av rektorerna har mycket högt eller högt förtroende
            för elevkåren där de finns.
          </p>
          <p xml:id="i-PiygNy4vhCuCu43SgDbSzB">
            Trots det så finns inte elevkårer omnämnda i skollagen samtidigt
            som andra organisationsformer för elevers sammanslutningar finns
            omnämnda. Detta ger en felaktig bild bland rektorer på landets
            gymnasieskolor att elevkårer inte är en lika vanlig eller legitim
            organisationsform som exempelvis elevråd. Möjligheten att organisera
            sig i elevkårer bör tydliggöras i skollagen. Detta bör riksdagen
            ställa sig bakom och ge regeringen tillkänna.
          </p>
          <head type="h2" xml:id="i-44zsgRoagmTKeiygTgbnew">
            6.8 En skola för alla elever oavsett könsidentitet och könsuttryck
          </head>
          <p xml:id="i-5zF9kZ6HK52JLrcqySv9hZ">
            Sverige är fortfarande ett land där priset är högt för den som
            utmanar normer om kön och könsuttryck. Normerna syns även i lagstiftningen.
            I vårt land finns fortfarande ålderdomliga regler som skapar problem
            i transpersoners vardag, cementerar konservativa normer och skapar
            ohälsa. Att kunna få uttrycka sin könsidentitet på sina egna villkor
            är att betrakta som en grundläggande mänsklig rättighet. Det är
            en rättighet som trots detta inte respekteras i Sverige.
          </p>
          <p xml:id="i-TRBMTyL3ucWSc9cjKRfxgu">
            Många transpersoner inser redan i unga år att de inte känner
            sig hemma i det kön de tilldelats vid födseln. De som vill ändra
            sitt juridiska kön måste vänta tills de fyller 18 år. Den åldersgränsen
            är något Vänsterpartiet motionerat om att avskaffa. Lagrådsremissen
            med förslag om att sänka åldersgränsen till 12 år är ett steg
            i rätt riktning. Att ständigt behöva möta nya människor i skolan
            kan för unga transpersoner betyda att de tvingas komma ut om och
            om igen, därför är det så viktigt med ett bra bemötande i skolan.
            Det är positivt att Skolverket har stödmaterial för att motverka
            diskriminering men det är inte tillräckligt.
          </p>
          <p xml:id="i-JPhP316K1iqmNFyyMjrpbS">
            RFSL Ungdoms projekt Transformering.se beskriver att många unga
            transpersoner har låga förväntningar på bemötande i skolan. Det
            är dags att ändra på det. Skolor behöver få stöd i hur de ska
            göra skolorna tryggare för unga transpersoner, hur de ska tänka
            kring könade skoltoaletter eller omklädningsrum, könsnormer och
            kunskap om att ha elever som genomgår könsbekräftande behandling
            eller som är ickebinära. Det är positivt att regeringen utsett
            Skolverket till en av flera hbtq-strategiska myndigheter. Vänsterpartiet
            menar att det måste till mer förebyggande arbete.
          </p>
          <p xml:id="i-UexJdAQpwi62VZZivm9Tum">
            Ett stödmaterial för att möta transpersoner i skolan bör tas
            fram av Skolverket. Detta bör riksdagen ställa sig bakom och ge
            regeringen till känna.
          </p>
          <head type="h1" xml:id="i-4notEykFkS4ii9bq4a94vC">
            7 Yrkeshögskolan
          </head>
          <p xml:id="i-4A6YpLf9pwE8orcwXrwNsE">
            Tanken bakom YH-utbildningar är att de ska finnas när och där
            de behövs. Det innebär att innehåll och inriktning på utbildningarna
            varierar och att nya utbildningar inom yrkeshögskolan startar
            och gamla läggs ned allt eftersom behovet på arbetsmarknaden förändras.
            Yrkeshögskolan kan också spela en viktig roll för att människor
            oavsett bakgrund ska ges möjlighet att få utbildning och hitta
            arbete.
          </p>
          <p xml:id="i-EzJuHiQ1TetcpwnrU5B5BC">
            I jämförelse med övriga delar av utbildningssektorn är yrkeshögskolan
            en ung verksamhet. Medan skolan och högskolan har utvecklats under
            mer än hundra år så har yrkeshögskolan funnits sedan 2009. Utbildningarna
            inom yrkeshögskolan är också mer småskaliga än exempelvis högskolorna.
            På högskolorna studerade det drygt 400 000 personer 2016 medan
            motsvarande siffra för yrkeshögskolan var omkring 50 000. Storleken
            på utbildningarna gör att det på yrkeshögskolan inte finns samma
            tillgång till stödfunktioner som på högskolorna. När man tittar
            på statistiken över genomström­ningen går det att se att enbart
            73 procent av de studerande på yrkeshögskolan examinerades 2015.
            Detta går att jämföra med högskolans siffror för prestationsgrad
            läsåret 2013/14 som låg på 83 procent. För Vänsterpartiet är det
            en självklarhet att alla studerande på offentligt finansierade
            utbildningar ska ha samma rätt till stöd oavsett utbildningsform
            för att klara sina studier.
          </p>
          <head type="h2" xml:id="i-FNBqvTamjuACNmoKsPe8BE">
            7.1 Rätten för studerande att organisera sig
          </head>
          <p xml:id="i-9DfPwHLY5aP9iXNeJiE6mc">
            Sveriges förenade studentkårer genomförde 2013 en utredning på
            uppdrag av Myndigheten för yrkeshögskolan och presenterade förslag
            på hur studerandeinflytandet skulle kunna organiseras och stärkas
            på yrkeshögskoleutbildningarna. Det framgår dock inte om förslagen
            ledde till några åtgärder. Det som gör situationen något mer komplicerad
            är att de studerande på yrkeshögskolan saknar en egen nationell
            påverkansorganisation.
          </p>
          <p xml:id="i-LAdqQkYRyn8yjwQm715wXi">
            Studerandes rätt till inflytande är något Vänsterpartiet värdesätter
            väldigt högt. För oss är det en självklarhet att alla studerande
            ska ha makt och inflytande över sin vardag. I skuggan av metoo
            blir frågan om demokratiskt inflytande och studerandes möjligheter
            att organisera sig för förändring än mer aktuell. De studerande
            måste känna sig trygga i att kunna gå samman för att synliggöra
            och arbeta mot missförhållanden. Enligt lagen om yrkeshögskolan
            har de studerande i en utbildning inom yrkeshögskolan rätt att
            utöva inflytande över utbildningen. Utbildningsanordnaren ska
            även verka för att de studerande tar en aktiv del i arbetet med
            att vidareutveckla utbildningen.
          </p>
          <p xml:id="i-QFMUQiewS7zkvZhi5jQN8Q">
            För att betona vikten av studerandeinflytande bör regeringen
            ge Myndigheten för yrkeshögskolan i uppdrag att särskilt granska
            studerandeinflytandet på landets yrkeshögskoleutbildningar samt
            att lyfta fram goda exempel på bra former för studerandeinflytande.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-KqJCkYiaTPTGwzCNBPcrGW">
            7.2 Möjligheterna att anmäla kränkande behandling
          </head>
          <p xml:id="i-LQUq9WnKMpnhToaD5mA6uH">
            I samband med metoo uppmärksammades missförhållanden på vissa
            yrkeshögskolor. Även om dessa fall hanterades korrekt väcker det
            frågor om det finns fungerande strukturer för att hantera sexuella
            trakasserier på yrkeshögskolorna. Myndigheten för yrkeshögskolan
            bör få i uppdrag att specifikt kartlägga och utreda utbildnings­anordnarnas
            arbete mot sexuella trakasserier. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-LoNAoXyHnv8TmA3NSf1itz">
            7.3 Studerandes hälsa
          </head>
          <p xml:id="i-QpgcVvGE57XSVkV3wu6nwE">
            För den som studerar på högskolan finns det tillgång till en
            studenthälsa. Detta är reglerat i högskoleförordningen. För studerande
            på högskolan innebär det en stor trygghet att det finns en studenthälsa
            nära till hands med personal som har tystnadsplikt som man kan
            vända sig till. I yrkeshögskolan finns ingen motsvarande rättighet
            till hälsovård. Vänsterpartiet är kritiskt till att den som studerar
            på yrkeshögskolan inte har samma rätt till hälsofrämjande stödinsatser
            som inom skolan och högskolan. Regeringen bör utreda möjligheten
            att göra ett tillägg i förordning om yrkeshögskolan som ger studerande
            rätt till hälsovård. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-AECWoAfvABjeHYdFFtZk9S">
            8 Högskola och forskning
          </head>
          <p xml:id="i-Vi5HtG7DDzMzFjPCa7pMGg">
            Som en del av arbetarrörelsen har Vänsterpartiet varit med och
            byggt upp den offentliga sektorn där högskolorna och deras forskning
            ingår. Högskolans huvuduppgift är att förmedla kunskap och bildning.
            Den är viktig för att skapa välstånd och ett öppet och demokratiskt
            samhälle. Samtidigt finns det brister som behöver åtgärdas. Det
            finns mycket att göra för att öka jämställdheten vid Sveriges
            universitet och högskolor. Sedan länge har vi ett forsknings-
            och högskolesamhälle där de flesta studenter väljer utbildningsplatser
            baserat på stereotypa könsrollsmönster. Där professorer är till
            största delen män och där män har lättare att avancera på positioner.
            Arbetet för jämställdhet inom högskoleutbildningen, forskningen
            och rymdverksamheten behöver intensifieras.
          </p>
          <head type="h2" xml:id="i-36Pb9QHeszRmVETXxn4ugF">
            8.1 Stärkta studentkårer
          </head>
          <p xml:id="i-KGBgsfGmmk9LG3ARjg74s2">
            Trygghet under studietiden kräver att det finns fungerande stödsystem
            för studenterna på lärosätena. Efter kårobligatoriets avskaffande
            har många av landets studentkårer fört en tynande tillvaro. De
            som klarat sig bäst är de som är på lärosäten med utbildningar
            som är attraktiva för näringslivet och som därför kan dra in mycket
            sponsring. Kårerna på de stora universiteten klarar sig också
            hyfsat eftersom deras lärosäten klarar av att avvara pengar från
            sina anslag till kårerna men det gör att kårerna är ekonomiskt
            beroende av dem som de ska vara oberoende bevakare av. Efter ett
            år med metoo har studentkårernas viktiga roll i att stötta studenter
            och ta tillvara deras intressen aktualiserats.
          </p>
          <p xml:id="i-FR2Cc8vZxLm62i3KtTAM1f">
            Det råder inte någon likvärdighet för studentinflytande mellan
            högskolorna. Alla studenter måste ha samma möjligheter att kunna
            påverka sin högskola och förbättra sin utbildning. Det måste finnas
            ett riktat statligt stöd för att finansiera detta precis som det
            föreslogs i utredningen om kårobligatoriet. Därför är det viktigt
            att se över studentkårernas ekonomiska situation, särskilt om
            de ska kunna ha möjlighet till verksamhet på somrarna när det
            blir fler sommarkurser.
          </p>
          <p xml:id="i-RNzvtEMQXLSHfuRNAmSGoH">
            Det statliga bolaget Akademiska Hus har till uppgift att äga,
            utveckla och förvalta fastigheter vid landets universitet och
            högskolor vilket såklart även omfattar många studentkårer. Ungefär
            80 procent är statliga hyresgäster; de flesta är lärosäten. Trots
            att Akademiska Hus ska betraktas som en stödfunktion till högskolesektorn
            gjorde bolaget 2017 en vinst på 6,45 miljarder kronor och regeringen
            tog ut en vinstutdelning på 1,63 miljarder kronor. Lärosäten är
            myndigheter som befinner sig på samma plats och i samma lokaler
            under lång tid. Trots detta hyressätter Akademiska Hus lokaler
            till lärosäten efter en standard som är anpassad för bolag som
            är utsatta för konkurrens. Lärosätena är inte som vilka bolag
            som helst med en verksamhet som enkelt kan välja lokaler på en
            fri marknad.
          </p>
          <p xml:id="i-JKQvYvvrPwSwkPQfQKcDBT">
            Akademiska Hus hyresnivåer drabbar också många studentkårer.
            För att kunna vara nära och finnas till för studenterna måste
            kårerna ligga inom lärosätenas områden vilket innebär att de allt
            som oftast också tvingas hyra av Akademiska Hus. En del hyr direkt
            av bolaget andra har möjlighet att hyra i andra hand till subventionerade
            hyror från sina lärosäten. Detta innebär återigen att kårerna
            hamnar i en beroendeställning gentemot sina lärosäten. Vänsterpartiet
            menar att det inte är rimligt att hyreskostnader till Akademiska
            Hus utgör en så stor del av lärosätenas och kårernas kostnader
            som i dag.
          </p>
          <p xml:id="i-XQfipA22NFKkmQnuiZfYgh">
            Regeringen bör därför utreda hur ägardirektiven för Akademiska
            Hus kan ändras för att aktivt främja studenters ideella engagemang
            genom att uppnå minskade hyreskostnader för studentkårerna. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-UKwhxAAnX62d18T1uitXnC">
            8.2 Villkoren för studerande med barn
          </head>
          <p xml:id="i-53ThWiSC5yuZnawYiaHkjM">
            Enligt Universitets- och högskolerådet har ungefär var femte
            student barn. Centrala studiestödsnämndens (CSN) statistik för
            studiemedelsutnyttjandet 2017 visar att 14 procent av dem som
            läser på eftergymnasial nivå och har studiemedel får tilläggsbidrag
            för att de har barn, vilket var en ökning sen tidigare år. Trots
            att en stor del av studenterna har barn finns det väldigt lite
            kunskap om hur detta påverkar studierna.
          </p>
          <p xml:id="i-XprHgvaGTtnroZSaEzqP8P">
            Precis före jul 2017 avslöjades det att Högskolan i Halmstad
            beslutat att förbjuda att studenter tar med sig sina barn på föreläsningar
            oavsett om de stör eller inte. Detta har slagit hårt mot flera
            studerande med barn som tidigare vid behov kunnat ta med sig sina
            barn i stället för att missa viktiga delar av utbildningen.
          </p>
          <p xml:id="i-N1BQnJgc32QBzVg5iwRFKM">
            När P3 Nyheter undersökte frågan visade det sig att få lärosäten
            har en policy kring studerande med barn. Detta skapar en väldigt
            osäker vardag för dessa studenter, eftersom det då inte finns
            några rättigheter eller skyldigheter för dem att förhålla sig
            till, utan det kan variera från lärare till lärare. Det finns
            inte heller något fastslaget regelverk för vad som är normal undervisningstid
            utan det kan förekomma obligatoriska moment såsom tentor och seminarier
            på kvällar och helger när ordinarie barnomsorg är stängd.
          </p>
          <p xml:id="i-3MZRimyhUSUr6EDDu6w1hA">
            En föräldrapolicy kan exempelvis innehålla principer kring studerandes
            rätt att återgå till studier efter uppehåll för föräldraledighet
            eller vad som händer om en studerande missar obligatoriska moment
            p.g.a. frånvaro för vård av sjukt barn.
          </p>
          <p xml:id="i-5C9PQsxxedMLnZpN4rWxwJ">
            Särskilt på utbildningar till bristyrken såsom lärare och sjuksköterska
            är andelen studerande med barn hög. Det borde ligga i samhällets
            och lärosätenas intresse att studerande kan fullfölja sina utbildningar
            med så få hinder och avbrott som möjligt. Universitets- och högskolerådet
            bör därför ges i uppdrag att främja möjligheterna för föräldrar
            att studera. Detta bör riksdagen ställa sig bakom och ge regeringen
            till känna.
          </p>
          <p xml:id="i-PufKVYw2v4aWtp4KRZ2sZx">
            Regeringen bör även ge alla lärosäten i uppdrag att ha en föräldrapolicy.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-WVcFiwu4NEa2v4yvUr3gjW">
            8.3 Den ojämställda fördelningen av forskningsanslagen
          </head>
          <p xml:id="i-Mi9syPmCepUjtQK9yqgMbq">
            Drömmen om den akademiska friheten, den fria och kritiska forskningen
            och ett arbetsliv med högt i tak smulas ofta sönder snabbt när
            nyanställda doktorander sätter sin fot innanför universitetens
            dörrar. Inom akademins ramar är strukturerna ofta hårda och hierarkierna
            starka. Speciellt när det kommer till jämställdheten. Forskningen
            inom universitet och högskolor kan inte ses i ett vakuum. Att
            människor ges lika förutsättningar att forska oavsett kön är en
            förutsättning för en demokratiskt förankrad akademi och för en
            kvalitetsbaserad forskning där det är kompetens som avgör, inte
            kön eller vänskapsband.
          </p>
          <p xml:id="i-HXrrU6yjntkEDtbeK6RL45">
            Vänsterpartiet ser två stora problem på lärosätena i dag. Det
            handlar dels om frågan om anställningsprocessen – vilka som anställs,
            hur anställningen går till, på vilka grunder personen anställs
            och transparensen genom hela processen – dels om frågan om fördelning
            av forskningsmedel. Bristen på jämställdhet inom forskningen har
            även negativ påverkan på den svenska rymdverksamheten eftersom
            den huvudsakligen utgörs av forskningsverksamhet.
          </p>
          <p xml:id="i-PFZRGa97kFR5jBU989BSBw">
            På de svenska lärosätena är professorer till största delen män
            och har som män lättare att avancera på positioner. Forskningsmedel
            vid de flesta excellenscentra tilldelas huvudsakligen män, 87,3
            procent av strategiska forskningsmedel tilldelas män, kvinnor
            får 12,7 procent. Olika universitets och högskolors jämställdhetsarbete
            skiljer sig dessutom åt. Vissa arbetsplatser är framsynta och
            ambitiösa andra ser jämställdhet som en icke-fråga.
          </p>
          <p xml:id="i-51MhBdXEzohAPvS1iGQzqx">
            Delegationen för jämställdhet i högskolan skriver i sin redovisning
            Jämställdhet i högskolan, ska den nu ordnas en gång för alla?
            (2014) att bilden av akademin är nedslående. Det är en organisation
            präglad av normer och värderingar som bekräftar män som överordnade
            och där olika villkor råder för kvinnors och mäns meritering och
            karriärutveckling.
          </p>
          <p xml:id="i-47Cj4aPad5gF12v9BR2MTM">
            Även Statskontoret har undersökt hur det ser ut med jämställdhet
            inom forskningen (Forskningsanslagen ur ett jämställdhetsperspektiv,
            2014). I deras rapport framkommer det att inte bara de strategiska
            forskningsmedlen utan även basanslagen för forskning är ojämställt
            fördelade. Män tilldelas 61 procent av anslagen men utgör bara
            58 procent av forskarna. Den sammanlagda skillnaden motsvarar
            alltså 3 procentenheter, vilket kan låta marginellt, men det motsvarar
            i verkligheten drygt 80 miljoner kronor. En stor del av förklaringen
            till detta är att basanslagen ofta används för att finansiera
            löner till professorer där män är klart överrepresenterade. Statskontoret
            konstaterar även att det i de flesta fall saknas ett medvetet
            arbete för att förändra situationen.
          </p>
          <p xml:id="i-795TsnjPgCKKJS8jdL1fdq">
            Regeringen bör utreda införandet av ett mål om att av samtliga
            statligt finansierade forskningsanslag ska inte mer än hälften
            gå till män som forskar. Detta bör riksdagen ställa sig bakom
            och ge regeringen till känna.
          </p>
          <p xml:id="i-QRYVwNFMHtrt2H45UNwRV2">
            Regeringen bör också utreda möjligheten att införa en jämställdhetsbonus
            i lärosätenas basanslag för att främja en jämnare könsfördelning
            inom forskningen och akademin. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-3a4jgZttmfurERUoxQ7WZm">
              Jonas Sjöstedt (V)
            </item>
            <item xml:id="i-9PsX42QrCwyBWq3vVSPj1N">
              Jens Holm (V)
            </item>
            <item xml:id="i-Aoe9T2WUF4tcKxZDxLt5uX">
              Maj Karlsson (V)
            </item>
            <item xml:id="i-XQU58jkVNiCxUjqos1esPy">
              Birger Lahti (V)
            </item>
            <item xml:id="i-fyFxuEmuKysrCJhYWfrPp">
              Karin Rågsjö (V)
            </item>
            <item xml:id="i-NaG6sxTzD4C41i1dDpmnXt">
              Mia Sydow Mölleby (V)
            </item>
            <item xml:id="i-Y5BBR6UTQatsaboBb4xFBR">
              Linda Westerlund Snecker (V)
            </item>
            <item xml:id="i-6YhhSuKLXSVxZmwu9TbVBm">
              Daniel Riazat (V)
            </item>
          </list>
        </div>
      </div>
    </body>
  </text>
</TEI>
