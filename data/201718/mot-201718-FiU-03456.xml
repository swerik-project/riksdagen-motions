<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-FiU-03456">
  <teiHeader>
    <fileDesc>
      <titleStmt>
        <title>Ett hållbart företagande</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3456 av Jonas Sjöstedt m.fl. (V)</title>
          <idno type="rdwebb">H5023456</idno>
          <rs type="number">3456</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H5023456/text</ref>
          <ref type="dokument_url_html">http://data.riksdagen.se/dokument/H5023456</ref>
          <ref type="dokumentstatus_url_xml">http://data.riksdagen.se/dokumentstatus/H5023456</ref>
          <ref type="docx">http://data.riksdagen.se/fil/86E7CC95-F571-4961-9473-3C381F038B4C</ref>
          <ref type="pdf">http://data.riksdagen.se/fil/5D9F970F-E504-414D-9BFB-C2F2242D25E9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-QhUDD7Xmw1NSNPhxNsi4oS" type="signed"/>
        <correspContext corresp="i-QhUDD7Xmw1NSNPhxNsi4oS">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-JZgLiagTc1Uwgw1yzLWrSS"/>
        </correspContext>
        <correspAction type="submitted" xml:id="i-2hhPBTY6LKRu8UxxhWf2H2">
          <date when="2017-10-05"/>
          <time when="14:06:40"/>
        </correspAction>
        <correspAction type="reviewed" xml:id="i-JifsirLwW3tZMCKrcrPYQg">
          <date when="2017-10-05"/>
          <time when="14:56:17"/>
        </correspAction>
        <correspAction type="referred" xml:id="i-9qcqJFb5q4Dc2eUYeL3iJr">
          <date when="2017-10-13"/>
        </correspAction>
        <correspAction type="assigned" xml:id="i-VuCRQfewUn55id9XyKFbWP">
          <date when="2018-10-11"/>
          <time when="10:53:51"/>
        </correspAction>
        <correspContext corresp="i-VuCRQfewUn55id9XyKFbWP">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-VDCCFYLJy6iYrB7JXCqTkJ"/>
        <correspContext corresp="i-VDCCFYLJy6iYrB7JXCqTkJ">
          <ref type="uppgift">2017/18:AU4</ref>
          <ref type="ref_dok_id">H501AU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3B35dhNVLtk2ahassE2oyi"/>
        <correspContext corresp="i-3B35dhNVLtk2ahassE2oyi">
          <ref type="uppgift">2017/18:SfU3</ref>
          <ref type="ref_dok_id">H501SfU3</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU3</ref>
          <ref type="ref_dok_titel">Utgiftsområde 12 Ekonomisk trygghet för familjer och barn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XMiZaTtoX6ctTW3GW1H9iz"/>
        <correspContext corresp="i-XMiZaTtoX6ctTW3GW1H9iz">
          <ref type="uppgift">2017/18:CU10</ref>
          <ref type="ref_dok_id">H501CU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU10</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2F2PYkn3UoCTs5mvvDDY87"/>
        <correspContext corresp="i-2F2PYkn3UoCTs5mvvDDY87">
          <ref type="uppgift">2017/18:FiU22</ref>
          <ref type="ref_dok_id">H501FiU22</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FiU22</ref>
          <ref type="ref_dok_titel">Finansiell stabilitet och finansmarknadsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3bDVdDSKM4uDpjbMC44g3R"/>
        <correspContext corresp="i-3bDVdDSKM4uDpjbMC44g3R">
          <ref type="uppgift">2017/18:SfU1</ref>
          <ref type="ref_dok_id">H501SfU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WEV2ikyHP3WSvQsRSTbwPy"/>
        <correspContext corresp="i-WEV2ikyHP3WSvQsRSTbwPy">
          <ref type="uppgift">2017/18:AU9</ref>
          <ref type="ref_dok_id">H501AU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">AU9</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-VDBspFxnfsNjZLj8y6X88H"/>
        <correspContext corresp="i-VDBspFxnfsNjZLj8y6X88H">
          <ref type="uppgift">2017/18:NU12</ref>
          <ref type="ref_dok_id">H501NU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU12</ref>
          <ref type="ref_dok_titel">Näringspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8GcjHYghZyvCGsYLdFAFBL"/>
        <correspContext corresp="i-8GcjHYghZyvCGsYLdFAFBL">
          <ref type="uppgift">2017/18:NU19</ref>
          <ref type="ref_dok_id">H501NU19</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU19</ref>
          <ref type="ref_dok_titel">En sammanhållen politik för Sveriges landsbygder</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3456 av Jonas Sjöstedt m.fl. (V) Ett hållbart företagande</div>
      </div>
      <div type="motBody">
        <div type="TOC" xml:id="i-5Dm9nThsQ9u28z7uiKPqMN">
          <head xml:id="i-TwpAC5nG9bfZmBQxxfhima">
            1Innehållsförteckning
          </head>
          <list>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3En politik för små och medelstora företag
            </item>
            <item style="indent-level: 2">
              3.1Företagare i Sverige
            </item>
            <item style="indent-level: 1">
              4Kapitalförsörjning
            </item>
            <item style="indent-level: 2">
              4.1Statens roll
            </item>
            <item style="indent-level: 3">
              4.1.1Saminvest AB
            </item>
            <item style="indent-level: 3">
              4.1.2SBAB
            </item>
            <item style="indent-level: 2">
              4.2Lokala sparbanker
            </item>
            <item style="indent-level: 2">
              4.3Kontanthantering
            </item>
            <item style="indent-level: 2">
              4.4Rätten till betalkonto
            </item>
            <item style="indent-level: 2">
              4.5Såddfinansiering
            </item>
            <item style="indent-level: 1">
              5Skatter och sociala avgifter
            </item>
            <item style="indent-level: 2">
              5.1Slopa sjuklöneansvaret
            </item>
            <item style="indent-level: 2">
              5.2F- och FA-skatt
            </item>
            <item style="indent-level: 2">
              5.3Generationsskifte
            </item>
            <item style="indent-level: 2">
              5.4Skattefusk och svartjobb
            </item>
            <item style="indent-level: 1">
              6Social trygghet för företagare
            </item>
            <item style="indent-level: 2">
              6.1Kombinatörers otrygga villkor
            </item>
            <item style="indent-level: 2">
              6.2Pension
            </item>
            <item style="indent-level: 2">
              6.3A-kassa
            </item>
            <item style="indent-level: 2">
              6.4Att starta nytt, överta ett företag eller att anställa
            </item>
            <item style="indent-level: 2">
              6.5Egenanställningar
            </item>
            <item style="indent-level: 1">
              7Trygghet för både företagare och anställda
            </item>
            <item style="indent-level: 2">
              7.1En bättre arbetsmiljö även för små och medelstora företag
            </item>
            <item style="indent-level: 1">
              8Myndighetskontakt och rättssäkerhet
            </item>
            <item style="indent-level: 2">
              8.1Enkla och tydliga regler
            </item>
            <item style="indent-level: 2">
              8.2En dörr in
            </item>
            <item style="indent-level: 2">
              8.3Annons- och fakturaskojare
            </item>
            <item style="indent-level: 1">
              9Export
            </item>
            <item style="indent-level: 2">
              9.1Exportstöd för små och medelstora företag
            </item>
            <item style="indent-level: 1">
              10Forskning och utveckling
            </item>
            <item style="indent-level: 2">
              10.1En grön omställning
            </item>
            <item style="indent-level: 1">
              11Kompetensförsörjning
            </item>
            <item style="indent-level: 2">
              11.1Lärlingar och övergångsjobb
            </item>
            <item style="indent-level: 2">
              11.2Yrkeshögskolan
            </item>
            <item style="indent-level: 1">
              12Företag i hela landet
            </item>
            <item style="indent-level: 2">
              12.1Digital kommunikation
            </item>
            <item style="indent-level: 2">
              12.2Se över transportbidraget
            </item>
            <item style="indent-level: 1">
              13Ett nordiskt perspektiv
            </item>
            <item style="indent-level: 1">
              14Kooperativ och andra driftsformer
            </item>
          </list>
        </div>
        <div type="motProposal" subtype="förslag">
          <head xml:id="i-FWkUmba7pd19yiJk7nMTow">
            2 Förslag till riksdagsbeslut
          </head>
          <list style="ol">
            <item xml:id="i-7FMB1c2idpmJsAeR1hwimX">
              Riksdagen ställer sig bakom det som anförs i motionen om att
              regeringen bör ändra ägardirektiven på så sätt att SBAB ska åläggas
              att upprätthålla god service och goda villkor i hela landet och
              därigenom bli ett samhällsnyttigt företag, och detta tillkännager
              riksdagen för regeringen.
            </item>
            <item xml:id="i-P2VtPxMN3Gdq3yj7mmzto5">
              Riksdagen ställer sig bakom det som anförs i motionen om att
              SBAB bör få i uppdrag att se över hur de kan bidra till att finansiera
              lån för företag på landsbygden och vilka särskilda aspekter som
              bör beaktas i detta och tillkännager detta för regeringen.
            </item>
            <item xml:id="i-KVuWz4fLg5UXvtKN3CCuvn">
              Riksdagen ställer sig bakom det som anförs i motionen om att
              SBAB bör få i uppdrag att aktivt rikta sig till kooperativ och
              tillkännager detta för regeringen.
            </item>
            <item xml:id="i-5k9jCtA9KYiGvb4db6nW7r">
              Riksdagen ställer sig bakom det som anförs i motionen om att
              SBAB bör få i uppdrag att aktivt arbeta med att utveckla lösningar
              för produktutveckling för små och medelstora företag i syfte att
              utgöra ett komplement till marknaden och stödja hållbara investeringar
              och tillkännager detta för regeringen.
            </item>
            <item xml:id="i-GVB3xv5HxqxXk7jnqixKD">
              Riksdagen ställer sig bakom det som anförs i motionen om att
              en parlamentarisk bankstrukturutredning bör tillsättas, vilken
              bör ha som deluppdrag att se över hur de lokala sparbankernas
              konkurrenskraft kan stärkas, och detta tillkännager riksdagen
              för regeringen.
            </item>
            <item xml:id="i-3xotHopwfd1ZEyVqURQpfC">
              Riksdagen ställer sig bakom det som anförs i motionen om att
              regeringen bör införa regler som ålägger bankerna en skyldighet
              att tillhandahålla och ta emot kontanter och tillkännager detta
              för regeringen.
            </item>
            <item xml:id="i-GPguKctmmdHv8MuNfccf53">
              Riksdagen ställer sig bakom det som anförs i motionen om att
              föreningar och företag bör omfattas av rätten att öppna betalkonton
              med grundläggande funktioner och tillkännager detta för regeringen.
            </item>
            <item xml:id="i-McHEB17FLCE3qxaGD56wFL">
              Riksdagen ställer sig bakom det som anförs i motionen om att
              regeringen bör utreda hur ett avskaffande av sjuklöneansvaret
              för företag med upp till tio anställda ska ske och tillkännager
              detta för regeringen.
            </item>
            <item xml:id="i-9pHSKwaMccLCHoAGKqD9r3">
              Riksdagen ställer sig bakom det som anförs i motionen om att
              berörda myndigheter bör uppdras att ta fram förslag på åtgärder
              för att underlätta generationsskiften för företag och tillkännager
              detta för regeringen.
            </item>
            <item xml:id="i-7XYhCu9moh8qMRu7jzyFJt">
              Riksdagen ställer sig bakom det som anförs i motionen om att
              egenföretagare bör få rätt att utföra vissa arbetsuppgifter som
              inte kan anstå under föräldraledigheten utan att förlora föräldrapenningen,
              om detta syftar till att bibehålla verksamheten snarare än att
              få in pengar, och detta tillkännager riksdagen för regeringen.
            </item>
            <item xml:id="i-8u8LFwgZJDR9aUoqEjKzfE">
              Riksdagen ställer sig bakom det som anförs i motionen om att
              regeringen bör uppdra åt berörda myndigheter att vidta åtgärder
              för att säkra möjligheten till ideellt engagemang utan att rätten
              till a-kassa går förlorad och tillkännager detta för regeringen.
            </item>
            <item xml:id="i-H3TqMzCNQoBncmR8BFt3SP">
              Riksdagen ställer sig bakom det som anförs i motionen om att
              regeringen bör återkomma med ett förslag om att utöka möjligheten
              till tjänstledighet för att starta eller ta över ett befintligt
              företag upp till tolv månader och tillkännager detta för regeringen.
            </item>
            <item xml:id="i-4xkxL63ocEbmBoVMPu2UB2">
              Riksdagen ställer sig bakom det som anförs i motionen om att
              regeringen bör se över hur offentliga medel för att främja företagande
              gynnar män respektive kvinnor och tillkännager detta för regeringen.
            </item>
            <item xml:id="i-G5Eenvfo4UA4CRcd3rKrDq">
              Riksdagen ställer sig bakom det som anförs i motionen om att
              Konsumentverket bör få i uppdrag att utveckla stöd och information
              till företagare gällande vilket konsumentskydd man har som företagare
              och tillkännager detta för regeringen.
            </item>
            <item xml:id="i-TkkWB5Hq6dHFCV4x5TiRNQ">
              Riksdagen ställer sig bakom det som anförs i motionen om att
              myndigheter och andra offentliga organ inte ska kunna avtala om
              längre betalningstid än 30 dagar, även om det gäller privata företag,
              och tillkännager detta för regeringen.
            </item>
            <item xml:id="i-6D3JHdhqVdusZqK3P6HT26">
              Riksdagen ställer sig bakom det som anförs i motionen om att
              en översyn av transportbidraget bör genomföras för att undersöka
              kännedomen om stödet, om det går att styra det mot mer miljövänliga
              transportslag, hur väl procentsatserna för olika kommuner fungerar
              och om det ger industrier i norra Sverige likvärdiga möjligheter
              att konkurrera, och detta tillkännager riksdagen för regeringen.
            </item>
            <item xml:id="i-JVLZSPamQBkYQMa6c1iJeW">
              Riksdagen ställer sig bakom det som anförs i motionen om att
              regeringen bör tillsätta en utredning om i vilka former staten
              kan underlätta för arbetstagarägda företag samt arbetstagarövertagande
              av hotad produktion och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-2qv14FmwJwzwgjzLvzCurX">
            3 En politik för små och medelstora företag
          </head>
          <p xml:id="i-3CnrW7QDqxyN42mT5txMsR">
            För Vänsterpartiet är full sysselsättning målet. När alla människor
            har möjlighet att ha ett arbete fungerar vårt samhälle som bäst.
            Vi vill att Sverige ska utvecklas som en kunskapsdriven nation.
            Vi lyfter särskilt fram små och medelstora företag, samverkan
            mellan stat och näringsliv, export, forskning, klimat- och miljöhänsyn.
            Jobb skapas när innovationer och nytänkande omsätts i nya produkter
            och tjänster. Inte genom att konkurrera om lägre löner och sämre
            villkor.
          </p>
          <p xml:id="i-WSu42FC67v82tUrDSPF7Ra">
            Små företag är en viktig motor för Sveriges näringsliv. Inte
            bara för att sådana företag kan växa och bli stora, utan också
            för att de i bästa fall kan driva nya idéer och innovationer framåt.
            Den absolut största andelen av de företag som drivs i Sverige
            är också just små eller medelstora. Sverige har goda förutsättningar
            att utveckla företagande inom hållbarhet och energieffektivisering,
            vilket i sin tur kan driva på omställningen.
          </p>
          <p xml:id="i-EXuKkxshVEZ9auQ8RHVMaE">
            Några av de främsta drivkrafterna för eget företagande är enligt
            Tillväxtverket en bättre möjlighet till personlig utveckling och
            att förverkliga idéer, ett ökat utrymme för självständigt arbete
            och en möjlighet att tjäna mer pengar. Att vara egenföretagare
            är dock också förknippat med en påfrestande otrygghet och en ekonomisk
            osäkerhet. Det är också vad som lyfts fram som de största nackdelarna
            och de största hindren för att starta och driva företag.
          </p>
          <p xml:id="i-EAViAxVcXS2nwNT3d4yX8c">
            Inom vissa områden som t.ex. kultur, journalistik och media,
            blir det allt vanligare med frilansuppdrag helt enkelt för att
            branschen erbjuder allt färre fasta tjänster. För den enskilda
            arbetstagaren kan det innebära att man inte har några andra alternativ
            än att starta ett eget företag för att kunna ta de uppdrag man
            får. Företagande ska inte vara en ersättning för fasta anställningar.
          </p>
          <p xml:id="i-AfXdqVEyRgvTsB6s3rZezw">
            Det finns ingen anledning att företagare ska ha ett sämre socialt
            skyddsnät än anställda. Vänsterpartiets politik för små och medelstora
            företag syftar till att skapa långsiktighet och goda förutsättningar
            för tillväxt. Men också trygghet för den enskilda företagaren
            och för hens anställda. För att trygghetssystemet ska fungera
            fullt ut krävs dock att den enskilda företagaren tar sitt ansvar.
            Som företagare åtar man sig att betala in skatt och sociala avgifter.
            På så vis bygger det sociala skyddsnätet för företagare på ett
            ömsesidigt förtroende.
          </p>
          <p xml:id="i-9sqpcGbovfM6wbJRcKrhTL">
            Dagens trygghetssystem i form av socialförsäkringssystemet har
            inte i tillräcklig utsträckning följt med utvecklingen på arbetsmarknaden.
            Det har resulterat i att sjukförsäkringen fungerar olika bra för
            olika människor beroende på deras ställning på arbetsmarknaden.
            Egenföretagare, kombinatörer och personer med tidsbegränsade anställningar
            har alldeles för dåligt ekonomiskt skydd när de inte kan arbeta
            p.g.a. sjukdom. Regelverket är också mer komplicerat och otydligt
            för de här grupperna. Det är dessvärre också lätt att halka ur
            systemen och förlora sitt skydd.
          </p>
          <p xml:id="i-VdAaC6kr9iHn7jnfxYV9Uy">
            Den seriösa företagaren ska aldrig behöva konkurrera med oärliga
            metoder och blufföretag. Vi vill se ett enkelt och tydligt regelverk
            som stänger dörren för skattefiffel och svartjobb. Ordning och
            reda, kollektivavtal och schyssta villkor gynnar företagare som
            gör rätt för sig. Vänsterpartiet menar att lagar och regler ska
            vara tydliga och konsekventa. Det ska vara lätt att göra rätt.
          </p>
          <p xml:id="i-WC2aZcZW5wkoVKhdREC3vU">
            Det finns inget egenvärde i att så många människor som möjligt
            ska vara företagare. Däremot finns det ett värde i full sysselsättning,
            nya innovationer och inte minst att människor får möjlighet att
            förverkliga sina idéer. Politikens uppgift ska vara att skapa
            goda förutsättningar för att det ska bli möjligt.
          </p>
          <p xml:id="i-S7yWGfGoAvBi6N6hZfAywr">
            Ett hållbart företagande handlar om långsiktiga spelregler för
            att säkerställa både ekonomisk utveckling, social trygghet och
            förutsättningar för en ekologisk omställning. I den här motionen
            föreslår vi en rad åtgärder för en sådan politik.
          </p>
          <head type="h2" xml:id="i-AUR1hSdvDXGE4TzZX78Q7c">
            3.1 Företagare i Sverige
          </head>
          <p xml:id="i-EDwVsrzLDxJm2tNm8AWCDv">
            I dag finns ca 1 000 000 företag registrerade i Sverige. Ungefär
            tre fjärdedelar är enmansföretag. Bara 0,1 procent av företagen
            i Sverige har fler än 250 anställda och räknas som stora. Drygt
            9,2 procent, eller ca 500 000 av Sveriges sysselsatta verkar som
            företagare. Många är kombinatörer som förenar en anställning med
            sitt företagande.
          </p>
          <p xml:id="i-DX6dTjWPS4UNWoARzTgQ82">
            Den strukturomvandling som pågått under en längre tid har resulterat
            i att Sverige i dag har en stark tjänstesektor och över hälften
            av de svenska företagen är verksamma inom just tjänstesektorn.
            Drygt 70 procent av företagarna är män. Samtidigt är kvinnliga
            företagare dominerande i de traditionellt kvinnodominerade branscherna
            som vård och omsorg, kultur och utbildning.
          </p>
          <p xml:id="i-7rNXJLXTcxiWkaYQwzbQt2">
            Det finns stora demografiska skillnader när det kommer till företagande.
            Den övervägande andelen företagare i Sverige befinner sig i de
            högre åldersspannen, och en stor andel är över 65 år. Det skapar
            utmaningar, inte minst vad gäller behovet av nödvändiga generationsskiften,
            som kan antas öka framöver.
          </p>
          <head type="h1" xml:id="i-SvcpgxAK2Zbm2U52N8sUzN">
            4 Kapitalförsörjning
          </head>
          <p xml:id="i-2ZGWP1zbkNxAktMVNE2R8u">
            Kapitalförsörjningen är ofta ett stort problem för småföretagare,
            inte minst vid nystart. För ett dynamiskt näringsliv är en väl
            fungerande kapitalförsörjning avgörande. I Sverige finns det såväl
            privata som offentliga aktörer inom kapitalförsörjningen. Generellt
            sett råder det ingen brist på utvecklingskapital, utan det som
            framför allt saknas är mer av samordning och renodling av de statliga
            myndigheternas och bolagens verksamheter. På vissa platser är
            dock tillgången till privat investeringskapital mer begränsad
            än på andra platser. Vänsterpartiet vill se en ökad möjlighet
            för kapital­försörjning även då man tar över ett befintligt företag,
            t.ex. vid ett generationsskifte eller vid ombildning till en kooperation.
            Även om förutsättningarna är annorlunda än vid nystart kan det
            vara svårt för den enskilda företagaren att kliva in som företagsägare
            utan de ekonomiska förutsättningarna. En investering i ett befintligt
            företag är dessutom ofta säkrare och på sikt mer hållbar än vid
            nystart.
          </p>
          <head type="h2" xml:id="i-5sRqbotXJiz2hzgjPY5jt2">
            4.1 Statens roll
          </head>
          <p xml:id="i-2uhcevbFHPXaRrJZDuk4XX">
            Historiskt har staten varit en viktig risktagare i blivande framtidsbranscher
            genom myndigheter och statliga företag och i form av teknikutvecklare
            och kvalificerade beställare. Några exempel är samverkan mellan
            Ericsson och Televerket, SJ:s betydelse för ASEA, eller Vattenfalls
            roll för teknisk och industriell utveckling. Det är viktigt att
            Sverige som litet land även i framtiden kan vara med och utveckla
            ny teknik inom centrala tillväxtområden, inte minst inom energi
            och miljö.
          </p>
          <p xml:id="i-K7a5rcfhtQu2j55q9G9GBc">
            De offentliga stöd som staten kan erbjuda ska komplettera marknaden.
            Det finns dock stora brister i marknadens möjligheter till långsiktiga
            och samhällsviktiga investeringar. Detta skapar vita fläckar inom
            viktiga områden. Staten har därför en viktig marknadskompletterande
            roll.
          </p>
          <head type="h3" xml:id="i-8B47EW6N8Yq9E57FkxhpM5">
            4.1.1 Saminvest AB
          </head>
          <p xml:id="i-GHVdJ3ECqU4Yf4XDBJ7T1v">
            I dag finns en rad olika statliga aktörer på området, som Almi/Almi
            Invest, Saminvest, Norrlandsfonden, Industrifonden och Vinnova.
            Många gånger har de överlappande mandat, vilket försvårar för
            företagen att veta vem de ska vända sig till. Efter en tidigare
            överenskommelse mellan Vänsterpartiet och regeringen har därför
            ett nationellt utvecklingsbolag, Saminvest AB, inrättats. Bolaget
            ska bedriva finansieringsverksamhet med inriktning mot innovativa
            företag med hög tillväxtpotential genom marknadskompletterande
            indirekta investeringar.
          </p>
          <p xml:id="i-5sBMX67aiDvuJgAVe7CQNZ">
            Saminvest har också i uppdrag att stödja mikrofonder, d.v.s.
            fonder för utbetalning av mindre lån till företagare. När de större
            bankerna nekar lån kan sådana fonder vara ett alternativ. Vi ser
            en särskild potential i lokalt engagemang och gröna investeringar.
            På orter där arbetsgivaren valt att flytta eller lägga ned sin
            verksamhet skulle fonderna också kunna spela en större roll för
            att skapa nya företag och arbetstillfällen.
          </p>
          <head type="h3" xml:id="i-Ms25GciZhjizw1vXogrSX4">
            4.1.2 SBAB
          </head>
          <p xml:id="i-JzKSRDAzGBzJQzAGcdVJ2t">
            Omständigheterna kring att driva företag varierar beroende på
            var i Sverige man verkar. Andelen enmansföretag och företag med
            låg omsättning är t.ex. större på landsbygden, och många gånger
            fungerar marknaden utifrån särskilda förutsättningar. Den statliga
            banken SBAB ändrade 2014 sitt fokus till att riktas mot företagskunder
            och bostadsrättsföreningar i de tre storstadsregionerna och vissa
            högskole- och tillväxtorter, framför allt i södra Sverige.
          </p>
          <p xml:id="i-3Uo18Fsb2ESVZwvMKgszJy">
            SBAB bör användas i motsatt riktning. I stället för att avveckla
            sin utlåning till stora delar av landet borde SBAB komplettera
            marknadens bristande utlåning på lands­bygden. Regeringen bör
            därför ändra ägardirektiven på så sätt att SBAB ska åläggas att
            upprätthålla god service och goda villkor i hela landet och därigenom
            bli ett samhällsnyttigt företag. Detta bör riksdagen ställa sig
            bakom och ge regeringen till känna.
          </p>
          <p xml:id="i-7UrqMGRYNreS4XMyhKo6Jr">
            För mindre kooperativ kan kapitalförsörjning vara en särskild
            utmaning. Genom SBAB finns en möjlighet att underlätta för företagare
            som annars har svårt att få lån på grund av hur man organiserat
            sin verksamhet. SBAB bör därför få i uppdrag att aktivt rikta
            sig till kooperativ. Detta bör riksdagen ställa sig bakom och
            ge regeringen till känna.
          </p>
          <p xml:id="i-S2Mq4nwqVEeaor7MM7ZqSv">
            SBAB bör också få i uppdrag att se över hur de kan bidra till
            att finansiera lån för företag på landsbygden och vilka särskilda
            aspekter som bör beaktas i detta. Detta bör riksdagen ställa sig
            bakom och ge regeringen till känna.
          </p>
          <p xml:id="i-Kxeat4PvWwGFgjDkQkrkzn">
            Genom att arbeta med produktutveckling skulle SBAB dessutom på
            ett konkret sätt öka finansieringsmöjligheterna för små och nystartade
            företag på landsbygden. Dessutom bör SBAB få i uppdrag att särskilt
            arbeta för investeringar som leder till ökad hållbarhet. SBAB
            bör därför få i uppdrag att aktivt arbeta med att utveckla lösningar
            för produktutveckling för små och medelstora företag i syfte att
            utgöra ett komplement till marknaden och stödja hållbara investeringar.
            Detta bör riksdagen ställa sig bakom och ge regeringen till känna.
          </p>
          <p xml:id="i-X7XnskEXcXuovujEuJJQNK">
            Mer om vilken roll vi anser att den statliga banken SBAB ska
            fylla återfinns i vår motion Ett vitaliserat mål för ägandet av
            SBAB (2016/17:2472).
          </p>
          <head type="h2" xml:id="i-L4MAqKaBEZJY3JbcGwbAAF">
            4.2 Lokala sparbanker
          </head>
          <p xml:id="i-2zdMLTefWUMxvsyH4UWpVi">
            På landsbygden kan kapitalförsörjningen vara särskilt problematisk,
            inte minst för mindre företag. Det är framför allt två problem
            som påvisas när småföretag på landsbygden behöver skaffa kredit.
            Det ena är att fasta objekt, som fastigheter, har så låga värden
            att det är svårt att belåna dem för annan verksamhet. Det andra
            är att ju längre från kreditgivare småföretagaren befinner sig,
            desto svårare är det att skaffa kredit. Där fyller de lokala sparbankerna
            en viktig funktion. Deras förankring i lokalsamhället innebär
            att de har goda kunskaper om det samhälle, de företag och de människor
            som finns och verkar där. De kan också antas gynna lokalt förankrade
            projekt och affärsidéer i högre utsträckning vilkas vinster i
            förlängningen går tillbaka till bygden och på så vis bidrar till
            ett mer aktivt lokalsamhälle.
          </p>
          <p xml:id="i-HkSuBxfk1xqamD2Q1k3yML">
            Vänsterpartiet vill stärka de lokala sparbankernas möjligheter
            att konkurrera med storbankerna och bidra till utvecklingen av
            det lokala näringslivet. Därför behövs lag- och regeländringar
            och även stöd till uppstart av nya sparbanker. Därutöver behöver
            sparbankerna ges bättre möjligheter att stärka sin kapitalbas.
            Som ett led i att bredda bankkonkurrensen och ge människor större
            möjlighet att välja alternativ till de stora affärsbankerna verkar
            Vänsterpartiet för utökade möjligheter till statliga kreditgarantier.
            De lokala sparbankernas möjligheter att konkurrera med storbankerna
            och bidra till utvecklingen av det lokala näringslivet behöver
            stärkas.
          </p>
          <p xml:id="i-GyLXvuTy2ocwruSEWPmQqu">
            I motionen Bankstrukturutredning (2016/17:732) utvecklar vi vår
            politik och föreslår bl.a. att en parlamentarisk utredning tillsätts
            i syfte att öka bankkonkurrensen.
          </p>
          <p xml:id="i-PLWSDL33EtTmBEf8kB599D">
            En parlamentarisk bankstrukturutredning bör tillsättas, vilken
            bör ha som deluppdrag att se över hur de lokala sparbankernas
            konkurrenskraft kan stärkas. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-6qDpXCosPnGvdG8TQAuZX9">
            4.3 Kontanthantering
          </head>
          <p xml:id="i-HhTd4ZNiqp7hBHZDBaZynS">
            Under en längre tid har allt fler kreditinstitut slutat med att
            hantera kontanter över disk, och de kreditinstitut som har kvar
            kontanthantering begränsar i allt större utsträckning antalet
            kontor där detta erbjuds. Den här utvecklingen drivs delvis av
            minskad efterfrågan och användning av kontanter under de senaste
            åren. Samtidigt är det många som upplever problem med att utföra
            betaltjänster. Detta gäller inte minst mindre kontantberoende
            företag på landsbygden.
          </p>
          <p xml:id="i-3fQTqeWmToDEpGPMAwGtVW">
            Det finns cirka 156 000 s.k. kontantintensiva arbetsställen i
            Sverige. Av dem har ca 14 500 mer än 10 kilometer till närmaste
            ställe där de kan lämna in sin dagskassa. Däribland märks särskilt
            besöksnäring och handel. Det kan handla om möjligheten att sätta
            in dagskassan på ett bankkonto eller att få tillgång till växelkassa.
            Förutom avstånden och avgifterna har kapacitetsbrist i näten som
            gör det osäkert att använda digitala betalsätt uppmärksammats.
            Det krävs ett tydligare politiskt ansvar för att komma till rätta
            med den bristande kontanthanteringen. Regeringen bör införa regler
            som ålägger bankerna en skyldighet att tillhandahålla och ta emot
            kontanter. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-YFEskZgbSbnyo8vBjRZ4FZ">
            4.4 Rätten till betalkonto
          </head>
          <p xml:id="i-RCWcPRK4EdGLyaQe3Z62JH">
            Föreningar och företag omfattas inte av samma rätt till betalkonto
            med grundläggande funktioner som enskilda konsumenter. Detta har
            kritiserats av såväl Riksbanken som Finansinspektionen. I länsstyrelsernas
            årsrapport från 2015 framgår också att problemen med tillgång
            till grundläggande betaltjänster påverkar föreningslivet och tillväxten
            för företagare negativt. Vänsterpartiet delar denna syn. Föreningar
            och företag bör omfattas av rätten att öppna betalkonto med grundläggande
            funktioner. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-RNzcytVd3HMqjSchaeEgPy">
            4.5 Såddfinansiering
          </head>
          <p xml:id="i-5Jrb6b6hNWkkFspsdfi74Y">
            Såddfinansiering innebär att någon träder in med kapital och
            kompetens i det allra första skedet av företagsstart när det ännu
            inte går att se om det finns säkra vinster att göra. En viktig
            uppgift för den statliga företagspolitiken är att finnas där det
            privata kapitalet inte har tillräcklig uthållighet. Detta gäller
            t.ex. byggandet av infrastruktur, men också i vissa fall uppbyggnad
            av företag. Tidigare erfarenheter, inte minst från it-bubblan
            i början av 2000-talet, har visat att det privata såddkapitalet
            inte är tillförlitligt på längre sikt. Staten har därför en viktig
            uppgift i att säkra långsiktig såddfinansiering. Vänsterpartiet
            vill utveckla den statliga såddfinansieringen som verktyg för
            att stödja nya företag och innovationer.
          </p>
          <p xml:id="i-7SgYZ74dKRWDd7sp5hLfuC">
            Vi menar att det är viktigt att koppla såddfinansiering till
            ett större sammanhang med statligt riskkapital och inkubation.
          </p>
          <head type="h1" xml:id="i-F5jt4FtPjKQM4gx26TQi17">
            5 Skatter och sociala avgifter
          </head>
          <p xml:id="i-7LaibPH9bHknEWaHpLHr3m">
            I den politiska debatten kan det ibland låta som om Sverige skulle
            ha ett särskilt ogynnsamt skatteklimat för företag. Det stämmer
            inte. Den nuvarande bolagsskatten ligger t.ex. under OECD-snittet.
            Vänsterpartiet menar att det inte är nödvändigt med stora skattesänkningar
            för att förbättra företagens situation. Däremot ser vi att vissa
            förbättringar och justeringar vore motiverade.
          </p>
          <p xml:id="i-CCZMmBpe8wj8XpqHQRPcZP">
            Vi vill också peka på vikten av att ha ett enhetligt och likformigt
            regelsystem med få undantag som är enkelt att förstå och tillämpa
            för den enskilde företagaren. Ett likformigt skattesystem motverkar
            inlåsningseffekter och en snedvriden konkurrens. Vi vill att varje
            gång ett nytt lagförslag tas fram så ska det beaktas hur den administrativa
            bördan för mindre företag påverkas.
          </p>
          <p xml:id="i-Mnjvkw4t9oUXK6RyWhJLmL">
            I debatten framförs ibland att det finns behov av skatteincitament
            i samband med start av företag eller i samband med expansion.
            Att stimulera nyföretagande är viktigt men måste också vägas mot
            krav på affärsmässighet och överlevnad som en del av företagandet.
          </p>
          <head type="h2" xml:id="i-7iRU1aybrqu2oJXaCoCRDb">
            5.1 Slopa sjuklöneansvaret
          </head>
          <p xml:id="i-E2hsCCzJQqwRd1UAN7jNJH">
            I dag har arbetsgivarna ansvar för att betala sjuklön i 14 dagar.
            När det gäller mindre företag kan regeln innebära problem. Även
            om mindre företag som kollektiv har en lägre sjukfrånvaro än genomsnittet
            kan sjuklönekostnaderna ge problem i det enskilda företaget. Ett
            mindre företag har inte alltid samma resurser och kanske heller
            inte samma kunskaper som ett större företag. Det är mycket som
            talar för att gällande regler påverkar företagens vilja att anställa.
            Trots företagens möjligheter att försäkra sig och det s.k. särskilda
            högriskskyddet finns dessutom en risk att människor med återkommande
            sjukperioder stängs ute från arbetsmarknaden. Vi föreslår att
            mindre företag med upp till tio anställda helt ska slippa betala
            14 dagars sjuklön. Företag med upp till tio anställda omfattas
            helt, medan en avtrappning sker i företag med tio till femton
            anställda. Genom förslaget avlastas företagen ekonomiskt samtidigt
            som utestängningseffekter på arbetsmarknaden minskar. Regeringen
            bör utreda hur ett avskaffande av sjuklöneansvaret för företag
            med upp till tio anställda ska ske. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-CTXRCunUPTbiE9RrFQETR5">
            5.2 F- och FA-skatt
          </head>
          <p xml:id="i-R2bnGzXfxJfCeu8seHTadx">
            Det finns tre villkor som ska vara uppfyllda för att en verksamhet
            ska räknas som näringsverksamhet. Verksamheten ska bedrivas självständigt,
            ha vinstsyfte och vara varaktig. F-skatt används av den som bedriver
            näringsverksamhet och innebär att innehavaren själv betalar in
            preliminärskatt och sociala avgifter. Vänsterpartiet tycker att
            det ska vara enkelt att ansöka om och få F-skattsedel eller FA-skattsedel
            (den senare är aktuell då man verkar som kombinatör). Så länge
            de grundläggande kriterierna följs finns det som regel inga skäl
            för avslag. Naturligtvis ska verksamheten vara att betrakta som
            näringsverksamhet, och den som söker F-skattsedel ska inte ha
            näringsförbud. Kriterierna om självständighet, vinstsyfte och
            varaktighet ska också vara uppfyllda. Sådana krav minskar dock
            inte nämnvärt möjligheten att få F-skattsedel.
          </p>
          <p xml:id="i-NFWgFiE2UsYHw3LjWwjtWj">
            Vänsterpartiet vill införa tidsbegränsade F-skattsedlar i syfte
            att försvåra för oseriösa uppdragstagare att undanhålla inkomster
            från beskattning. De som omfattas av en tidsbegränsning ska gälla
            skattsedlar där gränsen för den debiterade skatten inte överstiger
            10 000 kronor. Reglerna ska gälla såväl obegränsat som begränsat
            skattskyldiga. I vår motion Ett tryggt och hållbart arbetsliv
            (2017/18:3362) har vi därför föreslagit att tidsbegränsade F-skattsedlar
            ska införas.
          </p>
          <head type="h2" xml:id="i-4aPSaVL925SmuLd7rGy1uW">
            5.3 Generationsskifte
          </head>
          <p xml:id="i-57NLWove6egt5gZdtjbFQz">
            Inom vissa branscher är återväxten knapp, och det saknas erfaren
            personal som kan ta över verksamheten. Stora pensionsavgångar
            skapar tillsammans med ett minskat intresse för t.ex. tekniska
            och naturvetenskapliga utbildningar en överhängande risk för brist
            på personal inom vissa yrkeskategorier. Detta blir särskilt känsligt
            på landsbygden när det både handlar om att behålla arbetstillfällen
            och service.
          </p>
          <p xml:id="i-2AqREUnmpry1RnLPqAqmHX">
            Vi vill se ökade möjligheter för kapitalförsörjning då man tar
            över ett befintligt företag eller vid ett övertagande då man väljer
            att driva vidare verksamheten som kooperativ eller i andra ägandeformer.
            Det bör också bli enklare för dem som arbetar på ett företag att
            ta över en verksamhet som annars riskerar att läggas ned. I en
            sådan process är det viktigt att de fackliga organisationerna
            inkluderas tidigt. Berörda myndigheter bör uppdras att ta fram
            förslag på åtgärder för att underlätta generationsskiften för
            företag. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-CCaYXrYE4vwy4ZxXW75bU6">
            5.4 Skattefusk och svartjobb
          </head>
          <p xml:id="i-MbpNVkxC5WMwtaPT6zEbQn">
            Varje år går staten miste om uteblivna skatteinkomster i miljardklassen.
            Det är ett resultat av både medvetet skattefusk och oavsiktliga
            misstag, men där fusk och skatteplanering står för den största
            delen. Det handlar om skattepengar som skulle kunna användas till
            att anställa mer personal i äldreomsorgen eller fler lärare i
            skolan. För seriösa företag blir skattefusk och svartarbete ett
            gissel eftersom man inte kan konkurrera på lika villkor.
          </p>
          <p xml:id="i-T3xMEKzkknPivrZCRDBmMS">
            Ekobrottsmyndigheten rapporterar om hur företag i allt högre
            utsträckning utnyttjas som brottsverktyg av t.ex. grovt kriminella
            som startar företag vars enda ändamål är att begå ekonomisk brottslighet.
            Det är en mycket allvarlig utveckling som slår hårt mot ärliga
            företagare. Seriösa företagare ska inte behöva riskera att konkurreras
            ut av kriminell verksamhet.
          </p>
          <p xml:id="i-HhBYkuG2WsLPVFcAcmZ9EH">
            För att komma till rätta med problemet krävs tydlig lagstiftning
            och en rad åtgärder som bl.a. ger myndigheter ökade befogenheter.
            Vänsterpartiet och regeringen har därför kommit överens om ett
            fortsatt arbete mot skattefusk och skatteundandraganden. Vi avvaktar
            den utredning som ska se över möjligheterna att införa en skyldighet
            för bl.a. skatterådgivare att informera Skatteverket om skatteupplägg
            (dir. 2017:38). För att undvika gränsdragningsproblem och undantag
            är det angeläget att skattesystemet är tydligt och lätt att förstå.
            Det minskar såväl risken för fusk som för att ärliga misstag uppstår.
            Enligt Ekobrottsmyndigheten begås många bokföringsbrott av tidigare
            ostraffade småföretagare där orsaken är just sjukdom, okunskap,
            slarv och/eller vikande lönsamhet. För den enskilde företagaren
            innebär ett smitande från skatt och sociala avgifter också att
            man kanske inte har rätt till samma stöd och hjälp som man annars
            skulle ha haft vid t.ex. sjukdom eller föräldraledighet. En sådan
            risk finns även vid försök att på laglig väg kringgå skattesystemet,
            t.ex. genom att utnyttja möjligheten att omvandla tjänsteinkomster
            till kapitalinkomster, någonting de s.k. 3:12-reglerna syftar
            till att motverka.
          </p>
          <p xml:id="i-XJhdSBQd5P8PkQeS8DProH">
            En viktig åtgärd för att minska fusket är personalliggare som
            tydligt ska visa vilka personer som för tillfället jobbar på arbetsplatsen.
            Vänsterpartiet och regeringen har därför kommit överens om att
            utöka vilka branscher som omfattas av kravet på personalliggare.
            Skatteverkets bedömning är att detta ökar skatteintäkterna med
            drygt 200 miljoner kronor per år.
          </p>
          <p xml:id="i-BAfpfbHrkDdrvrX727VAib">
            År 2010 avskaffade den borgerliga regeringen revisionsplikten
            för mindre aktiebolag. Lagändringen innebar att bolagen själva
            kan bestämma om de ska ha en revisor eller inte. Ekobrottsmyndigheten
            har granskat effekterna av den slopade revisionsplikten. I rapporten
            visas hur aktiebolag som avsagt sig revisor är överrepresenterade
            när det gäller planerad ekonomisk brottslighet. Risken att sådana
            bolag används som brottsverktyg är större eftersom insyn saknas.
            Vi menar att revisionsplikten bör återinföras som en brottsförebyggande
            åtgärd. Betänkandet Kvalificerad välfärdsbrottslighet (SOU 2017:37)
            menar att det också finns skäl att se över Bolagsverkets uppdrag
            i syfte att stärka dess roll i det brottsförebyggande arbetet.
            Det är en uppfattning vi delar.
          </p>
          <p xml:id="i-XmeqXcUfmGeKVvKhjn97Ea">
            För vidare läsning om Vänsterpartiets politik mot ekobrott, se
            vår motion Ekonomisk brottslighet riktad mot välfärden (2017/18:1143).
          </p>
          <head type="h1" xml:id="i-9BLmWFJtimnrUcr3sQnsqC">
            6 Social trygghet för företagare
          </head>
          <p xml:id="i-ByTv3moNfY1UWb1X8aHEHa">
            Personer som driver eget företag med F-skattsedel ska ha samma
            rätt till det sociala trygghetsnätet som anställda. Det finns
            ingen anledning att människor som driver eget företag ska ha en
            sämre försäkring än andra. Det sociala skyddsnätet är en del av
            vår gemensamma välfärd och ska gälla alla, oavsett om man är tillsvidareanställd,
            timanställd eller egenföretagare. Dock måste ett ömsesidigt ansvar
            gälla. Som företagare har man ansvar för att betala in sociala
            avgifter och själv agera för att en sådan modell ska fungera.
            Det ska inte vara möjligt att avstå från att betala in nödvändiga
            avgifter och sedan lämna över ansvaret åt staten. Företag som
            sköter sig drabbas hårt när oschysta företag låter bli att betala
            sociala avgifter för att kunna dumpa priserna.
          </p>
          <p xml:id="i-WXQRjqpkLk5P471LLk9jA6">
            Socialförsäkringsrättsligt görs det skillnad på olika företagsformer,
            konsekvenser som kan bli stora och svåra att förutse för den enskilda
            företagaren. Skillnaderna kan bli stora, särskilt i ett uppbyggnadsskede.
            Hur den sjukpenninggrundande inkomsten räknas ut beror bl.a. på
            vilken företagsform man har valt. Den parlamentariska socialförsäkringsutredningen
            (Mer trygghet och bättre försäkring, SOU 2015:21) pekar bl.a.
            på hur försäkringsskyddet brister för egenföretagare. Vänsterpartiet
            ser att det kan finnas anledning till att återkomma till frågan.
          </p>
          <p xml:id="i-WyWUaf3AjWRwTm6CfcJ8c7">
            Att driva ett eget företag kan många gånger var påfrestande,
            såväl ekonomiskt som psykiskt och socialt. Det är viktigt att
            det finns en trygg grund och ett fungerande socialt skyddsnät
            även för företagare vid t.ex. sjukdom, arbetslöshet eller förändrade
            levnadsförhållanden. Det är därför glädjande att Vänsterpartiet
            och regeringen har kommit överens om att socialförsäkringsskyddet
            för företagare i uppbyggnadsskedet ska utvidgas och att resurser
            för detta avsatts i budgetpropositionen för 2018.
          </p>
          <head type="h2" xml:id="i-D1g9qx5AV3NLF59qTmBkxb">
            6.1 Kombinatörers otrygga villkor
          </head>
          <p xml:id="i-AfzWmaPDq9GWrpAwa1tuu4">
            Arbetsmarknaden är i förändring, och allt fler arbetstagare hänvisas
            till tillfälliga anställningar, korta kontrakt och kombinationer
            av eget företagande ihop med deltidsanställningar. Vissa branscher,
            såsom media, kultur, restaurang och it men också skogs- och jordbruk
            sticker ut med en hög andel s.k. kombinatörer.
          </p>
          <p xml:id="i-BJ3CaCrcb6GMmaVhWUq8YS">
            I takt med att arbetsmarknaden förändrats har tryggheten vid
            sjukdom urholkats för stora grupper av människor. Regelverket
            för socialförsäkringarna är otydligt vilket gör att det är svårt
            att på förhand veta vilken ersättning man kommer att få. Genom
            att försäkringsskyddet i socialförsäkringarna är beroende av arbetsinkomster
            finns det vissa grupper som saknar eller har en svag ekonomisk
            trygghet vid sjukdom och arbetslöshet, framför allt vissa studerande,
            egenföretagare som startar ett företag och personer som kombinerar
            förvärvsarbete med exempelvis företagande. Standardtryggheten
            och förutsägbarheten brister för både arbetstagare med tidsbegränsade
            anställningar och för personer som kombinerar tidsbegränsade anställningar
            och företagande.
          </p>
          <p xml:id="i-GtNL5AmkNdoC4nc8FEzJJB">
            Socialförsäkringsutredningen uppmärksammar att ”Standardtryggheten
            och förutsebarheten brister för arbetstagare med tidsbegränsade
            anställningar och för personer som kombinerar tidsbegränsade anställningar
            och företagande”. Dessutom konstateras att det är svårt att förutse
            den sjukpenninggrundande inkomsten för tidsbegränsat anställda,
            eftersom den utgår från inkomstens varaktighet under sex månader
            framåt i tiden eller från inkomst som är årligen återkommande.
          </p>
          <p xml:id="i-V8WuiDVhPvzkhDVAKGUbPq">
            Det finns dessvärre ingen anledning att tro att förekomsten av
            tillfälliga och tidsbegränsade anställningar som tvingar människor
            att kombinera dessa med t.ex. frilansande eller konsultande eller
            ofrivilliga s.k. egenanställningar kommer att minska.
          </p>
          <p xml:id="i-GRbnkv99suXBpDS9Qi3Jgd">
            Sjukförsäkringen behöver ändras för att fungera bättre och ge
            ökad trygghet på en arbetsmarknad med allt större inslag av korta
            jobb och osäkra anställnings- och anlitandeformer. Arbetsmarknadens
            ändrade karaktär behöver speglas i de trygghetssystem som finns.
            Som ett första steg bör regeringen tillsätta en utredning för
            att lämna förslag på hur socialförsäkringssystemet kan möta de
            förändrade förutsättningarna på arbetsmarknaden med allt fler
            kombinatörer. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-GsWNHvxZ79SwDLfG6iFyzb">
            6.2 Pension
          </head>
          <p xml:id="i-76vZY6G8Aao4ASYPbzLaQq">
            Det finns brister i dagens pensionssystem vad gäller egenföretagare.
            Det finns ingen anledning att den som driver eller är anställd
            i ett mindre företag ska få ut en sämre pension än andra.
          </p>
          <p xml:id="i-AN3vzQcYLA5BXms6jUNwV1">
            Enligt beräkningar från Länsförsäkringar 2016 låter så många
            som var tredje företag med upp till 20 anställda bli att sätta
            av pengar till tjänstepension för ägare eller anställda. Tjänstepensionen
            spelar stor roll för den slutgiltiga pensionen och kan utgöra
            så mycket som hälften av den totala pensionen.
          </p>
          <p xml:id="i-5RX6AL9V89Vv47BEdD34jR">
            Socialförsäkringssystemet bygger på att man som företagare tar
            ansvar och betalar in skatt och sociala avgifter. Det är nödvändigt
            för att systemet ska fungera och en skyldighet man åtagit sig
            som företagare. Men också företagaren ska kunna känna sig trygg.
            Vi Vänsterpartiet vill att regeringen ser över vilka åtgärder
            som kan vidtas i syfte att trygga pensionen för dem som driver
            eller är anställda i mindre företag. Vi menar dock att det bör
            göras tillsammans med en större översyn av hela pensionssystemet.
          </p>
          <head type="h2" xml:id="i-5DraAxhpkypCip8Kr7y1tS">
            6.3 A-kassa
          </head>
          <p xml:id="i-MYkAnL1XvPXq2jrZJeKjSS">
            Som företagare finns det ingen möjlighet att få a-kassa om man
            inte avvecklar verksamheten eller ansöker hos sin a-kassa om att
            ha företaget vilande. För den som är arbetslös och vill starta
            ett eget företag gäller vissa regler i förhållande till a-kassan.
            Det är tillåtet att göra ett förberedande arbete, däremot inte
            att bedriva någon verksamhet. Att hyra lokal, inleda kundkontakter
            eller sätta upp en hemsida är därför inte möjligt om man vill
            behålla sin a-kassa. Vänsterpartiet delar uppfattningen om att
            a-kassa enbart ska ges vid arbetslöshet.
          </p>
          <p xml:id="i-XsFPcTo66CTf9nwY99Pfxd">
            Det finns dock tillfällen när man från a-kassan felaktigt betraktat
            ideellt engagemang i t.ex. en ekonomisk förening som faktiskt
            företagande. Enligt gällande lagstiftning ska en sökande kunna
            ägna sig åt ”arbete av ideell karaktär i verksamheten” utan att
            detta ska anses utgöra personligen utfört arbete. Samtidigt finns
            exempel på människor som nekats a-kassa p.g.a. att man utan ekonomisk
            vinning engagerat sig i det lokala fotbollslaget eller byalaget.
            Uppenbarligen finns det brister i rådande praxis. Regeringen bör
            uppdra åt berörda myndigheter att vidta åtgärder för att säkra
            möjligheten till ideellt engagemang utan att rätten till a-kassa
            går förlorad. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-B6egUva7JR9cZuRtjhQ2Rd">
            6.4 Att starta nytt, överta ett företag eller att anställa
          </head>
          <p xml:id="i-EYEHKgq8Za2EvyCgzh9iqo">
            Att vara egenföretagare och att starta nytt är förknippat med
            en viss osäkerhet, både vad gäller trygghet och ekonomi. Det är
            också ett av de största hindren som Tillväxtverket lyfter fram
            för att fler ska vilja starta och driva företag. Det finns ett
            glapp mellan att vilja starta ett företag och att faktiskt göra
            det. Vänsterpartiet vill överbrygga det gapet och skapa bättre
            förutsättningar för att människor ska våga förverkliga sin idé.
          </p>
          <p xml:id="i-X3n4NFX2pVMqQ2q5ESQVDM">
            Det finns en rad olika offentliga lån och bidrag man kan söka
            för att starta eget. Det kan t.ex. handla om startstöd från Jordbruksverket
            eller mikrolån från Almi. Det är också möjligt att söka aktivitetsstöd
            eller etableringsersättning från Arbetsförmedlingen genom det
            arbetsmarknadspolitiska programmet Stöd till start av näringsverksamhet.
          </p>
          <p xml:id="i-7kJ3vvYh5i1yv21Viwwqfy">
            I dag finns det möjlighet att ta tjänstledigt i upp till ett
            halvår för att starta och driva företag. Vi vill även där se en
            utökad möjlighet till tjänstledighet i 12 månader för att man
            ska få möjlighet att prova sin idé fullt ut. Detta bör även gälla
            då man tar över ett redan befintligt företag. Regeringen bör återkomma
            med ett förslag om att utöka möjligheten till tjänstledighet för
            att starta eller ta över ett befintligt företag till 12 månader.
            Detta bör riksdagen ställa sig bakom och ge regeringen till känna.
          </p>
          <p xml:id="i-SawezNjUHuthYP2t4CBQ7G">
            För unga företagare kan det vara särskilt svårt att få banklån
            för att starta upp en verksamhet. Där spelar statliga och andra
            stöd från t.ex. Arbetsförmedlingen en viktig roll. Den som exempelvis
            vill starta upp ett företag utifrån ett väl fungerande UF-företag
            efter skolan bör få möjlighet att göra det. Arbetsförmedlingens
            starta-eget-stöd finns till för den som riskerar att bli arbetslös
            och som har förutsättningar för att starta en egen verksamhet.
            Det finns dock vissa begränsningar för dem som är under 25 år,
            och stödet används ofta som en åtgärd i brist på andra insatser.
            Vi menar att det bör bli enklare för unga att få stöd från Arbetsförmedlingen
            för att starta företag.
          </p>
          <p xml:id="i-AuMe8bk1yKkJwk5pfXNeUo">
            Den som får tjänstledigt för att starta eget ska kunna få stöd
            för start av näringsverksamhet under förutsättning att arbetsgivaren
            anställer en arbetslös som vikarie. Det skulle både gynna den
            som vill ta steget över till egenföretagande och den arbetslösa
            som får ett jobb att gå till. Vänsterpartiet har också kommit
            överens med regeringen om ett Växa-stöd för enskilda näringsidkare
            som innebär sänkta arbetsgivaravgifter för den första anställda.
            I budgetpropositionen för 2018 utvidgas dessutom stödet ytterligare.
          </p>
          <p xml:id="i-QBEMYRQZ39KCPTqVt1Ki6x">
            För någon som vill förverkliga sin affärsidé kan det vara svårt
            att navigera bland de olika bidrag och stödsystem som finns. Myndigheter
            som arbetar med näringslivsutveckling behöver bli bättre på att
            lyfta fram information om hur man startar företag. Hemsidan verksamt.se
            är ett bra exempel på hur det kan fungera. Där har Skatteverket,
            Tillväxtverket, Bolagsverket och Arbetsförmedlingen gått ihop
            och samlat information på ett och samma ställe. Vänsterpartiet
            är positivt till att utveckla den typen av aktivt utåtriktat arbete
            från myndigheterna kring företagande.
          </p>
          <p xml:id="i-QhVEgRHStyBoQc7M8ysndM">
            Sverige har en könsuppdelad arbetsmarknad. Företagandet utgör
            inget undantag. Det största ansvaret måste ligga på företagen
            själva. Kvinnliga yrkesnätverk är t.ex. ett sätt att kompensera
            för de könsorättvisor som märks inom företagande. Samtidigt är
            det viktigt att ett jämställt företagande blir en prioriterad
            målsättning även inom det företagsfrämjande arbete som görs på
            statlig och kommunal nivå. Jämställdhetsarbete får inte bli någonting
            som sker bara när det finns tid eller pengar över. Statliga och
            kommunala stöd till exempelvis nyföretagare måste viktas utifrån
            jämställdhetsaspekter.
          </p>
          <p xml:id="i-5MwjGCg28pnmoKeigzpr5n">
            Stödet till innovatörer måste rikta sig bredare än till traditionellt
            manligt dominerade områden. De instanser som förmedlar statliga
            stöd ska vara öppna för nya och icke-traditionella innovationer.
            Det målgruppsanpassade arbetet bör fortsätta och intensifieras.
            Främjandeinsatser ska vara tillgängliga på likvärdiga villkor.
            Regeringen bör därför se över hur offentliga medel för att främja
            företagande gynnar män respektive kvinnor. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-5S34Q8vHMGhH8wopX6NgE9">
            6.5 Egenanställningar
          </head>
          <p xml:id="i-Qycw3Niwrjh7BVBWYL8cm4">
            En växande sektor är den där arbetstagare utför sitt arbete baserat
            på uppdrag. De benämns ofta som ensamföretagare, och många ser
            sig själva som företagare. I praktiken har man dock inte något
            företag utan är tillfälligt anställd av ett s.k. egenanställningsföretag
            som i sin tur ansvarar för fakturering gentemot kunden. Egenanställning
            är ingen juridisk anställningsform. I stället har i princip alla
            egenanställda anställningsformen allmän visstid. Det var också
            i samband med att allmän visstid infördes som ny anställningsform
            2008 som antalet egenanställda började öka påtagligt. Antalet
            egenanställda har gått från 4 000 år 2000 till 18 500 år 2015.
            Vanligast är jobb inom media, teater, tv, film, annan kultur,
            hantverk, vård, hälsa, skönhet, bygg och städ.
          </p>
          <p xml:id="i-Ea7DALPFAN1PixvsHx6LJV">
            Egenanställda befinner sig i mångt och mycket i en arbetsrättslig
            gråzon. Men det kanske största problemet på lång sikt är att förfarandet
            helt åsidosätter partsmodellen. Det undergräver också den fackliga
            organiseringen och möjligheterna att gå samman för bättre arbetsvillkor.
          </p>
          <p xml:id="i-BEKE5teNcc1JpPdcfkxv8w">
            Ofta beskrivs uppdragstagaren som ensamföretagare, men det stämmer
            inte i vanlig mening. Hen behöver inte F-skattsedel och är beroende
            av företaget för att få in sin inkomst. Det råder också stor oklarhet
            kring vad som gäller vid t.ex. arbetslöshetsersättning eller sjukförsäkring.
            Olika arbetslöshetskassor har hanterat frågan olika. Till skillnad
            från anställda i bemanningsföretag är det upp till den egenanställda
            att själv ordna sina uppdrag, och däremellan har man inte rätt
            till någon inkomst.
          </p>
          <p xml:id="i-E5LqnXLWoQtwGyFwrvvabd">
            Det finns en överhängande risk för att en växande egenanställningsbransch
            leder till dumpning av både löner och villkor. Vänsterpartiet
            ser en fara i att arbetsuppgifter som i dag sköts av den ordinarie
            personalen läggs ut på egenanställningar och att dessa ökar på
            bekostnad av tillsvidareanställningar. En ännu oklar fråga är
            också hur man ska betrakta egenanställningsföretag med säte i
            EU-länder utanför Sverige. Än så länge är fenomenet ovanligt,
            även om det förekommer. Men det finns skäl att tro att vi kan
            komma att se en sådan ökning. Det skapar bl.a. frågor kring utstationeringsdirektivet
            och beskattning.
          </p>
          <p xml:id="i-PU3gDCroZZPf9r1MniiybH">
            Det har funnits en diskussion om att införa någon typ av mellanting
            mellan anställd och företagare. Vänsterpartiet avvisar sådana
            förslag eftersom det både skulle kunna bli ett sätt att runda
            skattesystemet, lagar om arbetsrätt och den sociala tryggheten
            för den enskilda arbetstagaren. Vi menar att den som är anställd
            i ett egenanställningsföretag är att betrakta som anställd, inte
            företagare, och ska därför ha rätt till socialförsäkringssystemet
            på samma villkor som andra arbetstagare. Otrygga egenanställningar
            ska ersättas med trygga jobb.
          </p>
          <head type="h1" xml:id="i-Qxwo1yVGotcXpycFNm2qWP">
            7 Trygghet för både företagare och anställda
          </head>
          <p xml:id="i-L4BWHHmDmCGL3pJd7UiTEJ">
            Full sysselsättning är det viktigaste målet med Vänsterpartiets
            ekonomiska politik. Alla människor som kan jobba ska ha rätt till
            ett arbete. Att ett litet företag expanderar och får möjlighet
            att anställa innebär en samhällsvinst ur flera aspekter.
          </p>
          <p xml:id="i-PwdixSkdWf6buerYPAdKXA">
            Den som arbetar i ett litet eller medelstort företag måste kunna
            lita på att man omfattas av en trygghet och att anställningsförfarandet
            sker i enlighet med gällande lagar och regler. Goda arbetsvillkor,
            inflytande och utvecklingsmöjligheter på jobbet är en förutsättning
            för att människor ska må bra och samhället utvecklas. Fackliga
            rättigheter skapar goda förutsättningar för både bra arbetsvillkor
            och företagandevillkor. Genom tydliga ramar kan de långsiktiga
            förutsättningarna tryggas, vilket gynnar alla inblandande. Företag
            som sköter sig ska inte missgynnas i konkurrensen mot företag
            som konkurrerar med sämre villkor. Företagare bör också få möjlighet
            till stöd och kompetensutveckling i att vara goda arbetsgivare.
          </p>
          <p xml:id="i-DQjcEeDbzHLXMtnjzC55sG">
            För vidare läsning om Vänsterpartiets politik för trygghet på
            jobbet, se vår motion En starkare arbetsrätt för ökad trygghet
            i anställningen (2016/17:47).
          </p>
          <head type="h2" xml:id="i-TdPBU4bbiH7nBr53hG2eY2">
            7.1 En bättre arbetsmiljö även för små och medelstora företag
          </head>
          <p xml:id="i-JnNJRLo4KivSz7xhGqzeDJ">
            På en liten arbetsplats där ett fåtal personer sitter på många
            ansvarsområden är risken överhängande att arbetsmiljöarbetet,
            och särskilt det förebyggande arbetet, hamnar i skymundan. Men
            föreskriften om systematiskt arbetsmiljöarbete gäller för alla
            arbetsplatser, oavsett vilken bransch det handlar om eller hur
            många anställda man har. Vänsterpartiets politik på detta område
            beskrivs närmare i motionen Ett tryggt och hållbart arbetsliv
            (2017/18:3362).
          </p>
          <p xml:id="i-EWE9kn9dGjnz3M5tSDyoDM">
            För ett litet företag som i hög grad är beroende av de enskilda
            arbetstagarnas prestationer kan långvariga sjukskrivningar påverka
            företaget hårt. Ett förebyggande hälsofrämjande arbete som inkluderar
            en god företagshälsovård kan därför vara särskilt viktigt för
            det enskilda företaget. Bland egenföretagare är det vanligare
            med dödsolyckor än bland anställda. Det förklaras dock i huvudsak
            av att många egenföretagare återfinns inom olycksdrabbade branscher
            som jord- och skogsbruk. Under åren 2007–2013 var antalet dödsolyckor
            bland egenföretagare nästan tre gånger så vanligt jämfört med
            bland anställda.
          </p>
          <p xml:id="i-EViJB5yjEbabXzJbsXpzNd">
            Informationskampanjer som Säker Arbetsmiljö i Sverige som Lantbrukarnas
            riksförbund driver tillsammans med Skogs- och Lantarbetsgivareförbundet
            är ett bra exempel på branschspecifikt och konkret säkerhetsarbete.
            Det är också viktigt att minska den machokultur inom mansdominerade
            branscher som leder till slarv och risktagande. Där är kampanjen
            Stoppa machokulturen som drivs av Byggnads och Byggcheferna ett
            bra exempel på hur man skapar en både mer jämställd och säkrare
            arbetsmiljö inom byggbranschen.
          </p>
          <p xml:id="i-Xx2Y2LAquqSJfDmZxvCWnD">
            I företag med färre än tio anställda krävs i dag ingen skriftlig
            dokumentation av arbetsmiljöpolicy, rutiner, uppgiftsfördelning
            och uppföljning av det systematiska arbetsmiljöarbetet. Vänsterpartiet
            menar att det inte finns någon anledning att undanta små företag
            från det arbetet. Möjligheten att söka arbetsplatsnära stöd från
            Försäkrings­kassan är ett exempel på en konkret insats som kan
            stärka arbetsmiljöarbetet vid signaler på ohälsa och för att en
            anställd ska kunna återgå i arbete.
          </p>
          <head type="h1" xml:id="i-9Ky4sVZFRgWtBLzJwAE4a">
            8 Myndighetskontakt och rättssäkerhet
          </head>
          <p xml:id="i-CWGaXhicDVTdCJPdJFNoLm">
            Den största drivkraften för den som driver företag är att utveckla
            och driva sin verksamhet framåt. Det primära målet är inte att
            ägna tid åt onödigt pappersarbete. Många av de lagar och regler
            som finns är till för att skydda den enskilda arbetstagaren, minska
            skattefusket och skapa trygghet för företagaren i socialförsäkringssystemet.
            Men för att det arbetet inte ska bli alltför betungande krävs
            tydliga och förutsägbara regler som är lätta att följa.
          </p>
          <head type="h2" xml:id="i-CNx49kNv5Eed6GdFKvtUAK">
            8.1 Enkla och tydliga regler
          </head>
          <p xml:id="i-JxP5HC7SVkSxh7iyLdepkJ">
            De lagar och regler som finns ska hjälpa företagen att utvecklas
            och expandera, inte kännas som ett hinder. Små företag måste ofta
            följa samma regler som de större företagen med mindre resurser
            att lägga ned på administration. Skattesystemet ska vara likformigt
            och konsekvent med få undantag. Vi vill se en inriktning där nya
            regler i så hög utsträckning som möjligt ska vara enkla och anpassas
            till rådande system. Här har digitaliseringen en nyckelroll och
            det är viktigt att digitaliseringen främst används för att effektivisera,
            inte till ökad informationsinhämtning och byråkrati.
          </p>
          <head type="h2" xml:id="i-F4HndLGsvVjNQchzEkWE36">
            8.2 En dörr in
          </head>
          <p xml:id="i-AsHomjfG2TA6ME55ckRrPj">
            Kontakten med myndigheter kan för den enskilde företagaren upplevas
            som snårig. Vänsterpartiet vill se en modell där man i möjligaste
            mån kan samla relevant information och kontakt på ett och samma
            ställe enligt principen ”en dörr in”. Det skulle både förenkla
            det administrativa arbetet och möjliggöra synergieffekter i form
            av ökad samordning. Precis som företagen ansvarar för att skaffa
            nödvändig information och leva upp till lagar och regler måste
            myndigheter se till att den informationen finns lättillgänglig.
            Här är internetportalen verksamt.se och kommunernas företagsrådgivning
            två goda exempel. Besked och information som lämnas från myndigheter
            till företag måste också vara samordnad och likalydande.
          </p>
          <head type="h2" xml:id="i-62Z6zPwR3pfjK8HWWesZ8S">
            8.3 Annons- och fakturaskojare
          </head>
          <p xml:id="i-4xg4Q5FDrFPMJE1DARwj3N">
            Problemet med annons- och fakturaskojare uppmärksammas med jämna
            mellanrum. I de flesta fall handlar det om olaglig verksamhet
            som är fråga om rena bedrägerier. Vänsterpartiet tycker att olika
            instanser som t.ex. Bolagsverket och Skatteverket tydligare än
            i dag måste prioritera dessa frågor. Det skulle ha en viktig preventiv
            effekt.
          </p>
          <p xml:id="i-VZfogts6mKu1Tvw6sZdCjq">
            Företagare har inte samma konsumentskydd i lagstiftningen som
            privatpersoner. Privatpersoner kan vända sig till Konsumentverket
            respektive de lokala konsument­rådgivarna. Företagare kan visserligen
            söka stöd i bransch- eller intresseorganisationer. Vi ser trots
            det gärna en bättre rådgivning och stöd även till småföretagare.
            Konsumentverket bör få i uppdrag att utveckla stöd och information
            till företagare gällande vilket konsumentskydd man har som företagare.
            Detta bör riksdagen ställa sig bakom och ge regeringen till känna.
          </p>
          <p xml:id="i-DCoL8ykDyABP22Xzu7oYT1">
            Långa betalningstider är ett problem för många mindre företag.
            När betalningar drar ut på tiden ansträngs likviditeten vilket
            i många fall innebär begränsningar, inte minst vad gäller möjligheter
            till expansion och nyanställningar. Vänsterpartiet menar att de
            regler som innebär att myndigheter och andra offentliga organ
            inte ska kunna avtala om längre betalningstid än 30 dagar även
            bör omfatta privata företag. Myndigheter och andra offentliga
            organ ska som regel inte kunna avtala om längre betalningstid
            än 30 dagar, även om det gäller privata företag. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-AKgcjLeqaPZhfaSVo5XhFh">
            9 Export
          </head>
          <p xml:id="i-Sbk9u4QnuYq5ye41MeUBLB">
            Sverige är ett exportland, och den samlade varu- och tjänsteexportens
            andel av BNP uppgår i dag till ca 50 procent. De stora företagen
            dominerar dock fortfarande exporten, vilket gör Sverige sårbart.
            De små och mellanstora företagen står för en tredjedel av all
            export men de exporterar i stor utsträckning till nära och traditionella
            marknader. För att öka exporten från små och medelstora företag
            måste statens och näringslivets samarbete på exportområdet förbättras.
          </p>
          <p xml:id="i-23c3LtuqXorLHxsPjtLQF2">
            Det mesta av Sveriges varuexport (ca 70 procent) går fortfarande
            till Europa. Ökad internationell konkurrens och demografiska förändringar
            pekar dock mot att nya marknader kommer att bli allt viktigare
            för svensk export.
          </p>
          <p xml:id="i-4ix3bnWcTm2tZoBPwPx1Q4">
            Drygt tre fjärdedelar av all export kommer från industrisektorn
            i form av varor eller tjänster, vilket i reda pengar motsvarar
            1 600 miljarder kronor. Vi har goda förutsättningar att öka både
            exporten i sig och andelen produkter som ligger högre upp i förädlingskedjan.
            För att bibehålla svensk konkurrenskraft menar vi dock att det
            är nödvändigt med ökade statliga insatser för att gynna svensk
            export, inte minst för just små och medelstora företag. Långsiktiga
            och tydliga regelverk underlättar för företag att våga ta steget
            till exportmarknaden.
          </p>
          <p xml:id="i-RGfg5gyFH9HMWgVRo4TvVE">
            Sverige fyller i dag en viktig roll i världen genom att exportera
            en lång rad industriprodukter som är samhällsekonomiskt viktiga
            och producerade med relativt begränsad miljöpåverkan. Det finns
            också en stor potential i att öka exporten av hållbara produkter
            som kan bidra till en viktig energiomställning i Europa. Den omställning
            Vänsterpartiet vill se kommer att behöva genomföras på ett sätt
            som inte leder till utflyttning av produktionen. Vi menar att
            åtgärder för att främja lokal vidareförädling inom industrin både
            skulle kunna bidra till nya arbetstillfällen, nyföretagande och
            till att öka exportvärdet.
          </p>
          <head type="h2" xml:id="i-8hr2tbfeigBLKzgpTGtnZc">
            9.1 Exportstöd för små och medelstora företag
          </head>
          <p xml:id="i-CmZCdwyLWJNMu9hsrjgMcS">
            För små och medelstora företag som vill växa är exportmarknaden
            många gånger svåråtkomlig. Lite drygt ett av fyra av de svenska
            små och medelstora företagen är vad Tillväxtverket kallar för
            ”internationella”. Av dem är det bara tre procent som har sin
            huvudsakliga marknad utanför Europa. Företagen saknar ofta de
            verktyg som behövs för att ta sig ut på mässor i utlandet, till
            enskilda företag och länder. Här kan staten fylla en viktig uppgift
            och gör även så till viss del. Vi ser också en ökad digitalisering
            som en viktig beståndsdel i att underlätta exporten för just små
            och medelstora företag.
          </p>
          <p xml:id="i-E3LWDiCnPmgEEnnLq3AuoK">
            Vi menar att stora ansträngningar måste göras för att öka exporten
            från små och medelstora företag. För att åstadkomma detta måste
            statens och näringslivets samarbete på exportområdet förbättras.
            Business Swedens verksamhet bör förstärkas och möjligheten till
            ökad aktivitet för de regionala exportrådgivarna måste bli bättre
            över hela landet samtidigt som utbildningen av exportsäljare på
            universitet och högskolor bör stärkas. Det är därför positivt
            att budgetpropositionen för 2018 som förhandlats mellan Vänsterpartiet
            och regeringen innehåller förslag om att den särskilda satsningen
            på regionala exportcentra ska fortsätta och utökas.
          </p>
          <head type="h1" xml:id="i-HxztHsmtEnMHyGoLHmCcJG">
            10 Forskning och utveckling
          </head>
          <p xml:id="i-MXqHXvJC9TcwzjLmSVTK6M">
            Sverige behöver ställa om till innovationsdriven tillväxt. Det
            andra gör billigare och ibland bättre måste vi möta med högre
            kunskapsinnehåll, resurseffektivare produktion samt en produktion
            av varor och tjänster som utgår från våra samhällsutmaningar.
            Omställningen av ekonomin måste ske i ett nytt ekonomiskt landskap,
            där klimatutmaningen och den växande befolkningen både utgör utmaningar
            och möjligheter.
          </p>
          <p xml:id="i-Lhb7aZsjGdsQg7XAqRkdVw">
            I en värld där tillgången på råvaror blir allt knappare och miljöutmaningarna
            allt större blir innovationer och produkter med högre förädlingsvärde,
            återvinning och lägre resursförbrukning allt viktigare. Vänsterpartiet
            ser positivt på en ökad förädlingsgrad inom industrin här i Sverige.
            Vi menar att det både kan ge fler arbetstillfällen, inte minst
            för små och medelstora företag, och öka exportvärdet.
          </p>
          <p xml:id="i-XwebvtvzqtahN6aDrtwaxh">
            Samverkan mellan företag (enskilda och i kluster), universitet,
            forskningsinstitut och myndigheter är av yttersta vikt för att
            få en verksamhet som inte bara styrs av kortsiktiga vinstmotiv.
            Det är viktigt att aktuell forskning inte bara kommer de större
            företagen till del.
          </p>
          <p xml:id="i-BuRCzpkqetMXVq9Lp3QmWZ">
            Svensk forskning och utveckling är på ytan stark men vi är mycket
            beroende av en handfull globala företags FoU (forskning och utveckling).
            Det skapar en sårbarhet som t.ex. skulle visa sig om företagen
            väljer att flytta mer av sin forskning utomlands eller vid hastiga
            konjunktursvängningar.
          </p>
          <p xml:id="i-9aUsupYSQ4meaR1sg5PUeu">
            Mycket tyder dock på att rekryteringar inom forskning och utveckling
            kommer att öka, framförallt i små och medelstora företag. Över
            40 procent av företagen med 10–49 anställda uppgav 2016 att de
            under det kommande året kommer att rekrytera FoU-anställda enligt
            Sveriges Ingenjörers innovations- och konjunkturrapport 2016.
            Det är en positiv utveckling och kan komma att spela stor roll
            för den fortsatta utvecklingen av svenska små och medelstora företag.
          </p>
          <p xml:id="i-PiKDFi6yeZgPHKFtmLe7tJ">
            Uppfinningar och innovationer är i de allra flesta fall en följd
            av många års forskning och utveckling. Sverige hör till de länder
            i världen som avsätter mest offentliga resurser till forskning
            och utvecklingsarbete, och den svenska forskningen håller en hög
            internationell kvalitet inom många områden. Vänsterpartiet värnar
            om den fria forskningen, en oberoende akademi och en statlig politik
            som inte lägger sig i. Vi står dock inför ett antal samhällsutmaningar
            som måste lösas för att bibehålla en fungerande välfärd och en
            hög levnadsstandard. Det finns därför ett särskilt samhälls­intresse
            i att peka ut strategiska områden. Det handlar om välfärds-, arbetslivs-
            och industriforskningen samt forskning om klimat och miljö. Dessutom
            vill vi stryka under vikten av den satsning på forskning och innovation
            om tillgänglighetsdesign där Vänsterpartiet och regeringen tidigare
            har kommit överens om ökade anslag till Vinnova.
          </p>
          <head type="h2" xml:id="i-7zUZjAgMKbQLij17D6g1iv">
            10.1 En grön omställning
          </head>
          <p xml:id="i-3ccjzCZdLKnbkne8VtnnFk">
            Klimatförändringarna som följer av utsläppen av koldioxid m.m.
            är vår tids största utmaning. Omställningen är helt nödvändig
            och den måste tas på allvar här och nu – klimatet kan inte vänta.
            Vänsterpartiet vill att Sverige ska vara världsledande i flera
            av de viktigaste omställningsprocesserna. Vi verkar för att den
            tekniska kunskap världen behöver för sin utveckling så långt som
            möjligt ska kunna användas fritt. Det menar vi skulle gynna små
            företag som inte har samma resurser till forskning och utveckling.
          </p>
          <p xml:id="i-5VD43ZLxNfJQQWVdepQfuq">
            En satsning på utbyggnaden av förnybara energikällor är helt
            avgörande för att lyckas ställa om Sverige till ett fossiloberoende
            land. En sådan teknikomställning kommer naturligtvis att få stor
            påverkan även på mindre företag inom industrisektorn och kommer
            att kunna ge nya uppdrag och arbetstillfällen. Vi vill satsa på
            energi­effektivisering av industrin genom samarbets- och informationsmedel,
            medan små och medelstora företag ska få utökad möjlighet till
            energikonsultstöd. För att stärka resurseffektiviteten behöver
            graden av återanvändning och återvinning ökas. Vi vill se en politik
            som främjar en cirkulär bioekonomi och ökad energieffektivisering.
            Det är också glädjande att Vänsterpartiet och regeringen i budgetsamarbetet
            har kommit överens om en utökning av Klimatklivet vilket möjliggör
            viktiga lokala klimatåtgärder över hela landet.
          </p>
          <p xml:id="i-MbDQyEpq81dcUQcoCQhfra">
            För många privata aktörer är investeringar i miljö- och energiteknik
            alltför kapitalkrävande och riskabla. Därtill är det privata riskkapitalet
            inriktat på snabb avkastning, vilket ofta inte är möjligt inom
            miljötekniken där tidshorisonten är lång. Det finns således behov
            av marknadskompletterande finansiering från staten i detta segment.
            Vänsterpartiet vill öka ambitionen vad gäller målet om nollutsläpp
            av fossila växthusgaser i Sverige och att det ska vara uppnått
            till senast 2040. Då krävs betydligt större resurser till bl.a.
            forskning och demonstrationsanläggningar.
          </p>
          <p xml:id="i-QrvacMqdo3UuQtU6DDVm3Q">
            I syfte att förbättra förutsättningarna för gröna investeringar
            är Vänsterpartiet och regeringen överens om att se över behoven
            av eventuella ytterligare åtgärder där en förebild kan vara den
            brittiska gröna investeringsbanken Green Investment Bank.
          </p>
          <p xml:id="i-4DVJ1odftgtfxD6aFMhAXf">
            För vidare läsning om Vänsterpartiets miljö- och klimatpolitik,
            se vår motion Klimaträttvisa (2017/18:1141).
          </p>
          <head type="h1" xml:id="i-RfDuwFEr9PMgHNEQ43nut3">
            11 Kompetensförsörjning
          </head>
          <p xml:id="i-8dXzpnAAKQNAge5Xko4oLW">
            Som företagare som står i begrepp att nyanställa är det avgörande
            att kunna hitta den kompetens man är i behov av. För små och medelstora
            företag blir varje individ betydelsefull, och varje anställning
            blir en viktig investering.
          </p>
          <p xml:id="i-32FH72JbuCSggBUnZcdVmz">
            I och med den pågående strukturomvandlingen samt i och med nya
            samhällsutmaningar och behov krävs alltmer omfattande och mer
            kvalificerade utbildningar. För ett litet företag kan det uppstå
            stora problem om det saknas kvalificerad arbetskraft på den ort
            där man verkar. Högskolor och universitet bör få ett tydligare
            uppdrag att erbjuda olika anpassningsbara typer av utbildningslösningar,
            exempelvis distansutbildningar och utbildningar vid utbildningscentra.
            Det kan också skapa en närmare kontakt mellan utbildningsinstitutionerna
            och det lokala näringslivet.
          </p>
          <head type="h2" xml:id="i-EAh2hJ98YhyfqWyE2su64M">
            11.1 Lärlingar och övergångsjobb
          </head>
          <p xml:id="i-9UNQxDVChUagzjUqrRSUNf">
            Vänsterpartiet vill göra en stor satsning för att unga inom hantverksyrken
            ska få anställningar som lärlingar. Vi föreslår en ny sorts anställning,
            s.k. övergångsjobb, vilka är subventionerade anställningar med
            kollektivavtalsenliga löner som ger långtidsarbetslösa unga praktisk
            yrkeserfarenhet och möjligheter att komma ut på arbetsmarknaden.
            Det är också viktigt att de elever som går ett yrkesförberedande
            program får det arbetsplatsförlagda lärande (APL) man har rätt
            till.
          </p>
          <head type="h2" xml:id="i-75rW4fTVDWtLzvUE4qSikw">
            11.2 Yrkeshögskolan
          </head>
          <p xml:id="i-Nm5kAVPi2hcxaE8BWBKmsG">
            Tanken bakom YH-utbildningar är att de ska finnas när och där
            de behövs. Det innebär att innehåll och inriktning på utbildningarna
            varierar, och att nya utbildningar inom yrkeshögskolan startar
            och gamla läggs ned allteftersom behovet på arbetsmarknaden förändras.
            Yrkeshögskolan kan också spela en viktig roll för att människor
            oavsett bakgrund ska ges möjlighet att få utbildning och hitta
            arbete. En yrkesinriktad, specificerad utbildning kan både leda
            till en bättre matchning på arbetsmarknaden för den arbetssökande
            och tillgodose behovet av arbetskraft inom specifika branscher.
            Tillsammans med en fungerande validering av utländska meriter
            kan YH-utbildningar också vara ett sätt för nyanlända att ta sig
            in på arbetsmarknaden. Därför är det glädjande att Vänsterpartiet
            i budgetförhandlingar har kommit överens med regeringen om satsningar
            på YH-utbildning.
          </p>
          <head type="h1" xml:id="i-VsY28EUYV92Lwug6bu1Ai6">
            12 Företag i hela landet
          </head>
          <p xml:id="i-7cA82a4W9iy8xjYKe7y7U1">
            Företagen och jobben är helt avgörande för landsbygdens framtid.
            Staten måste ta ett övergripande ansvar för en rad åtgärder som
            säkrar att företag kan starta, växa och leva vidare. På landsbygden
            kommer t.ex. generationsväxlingen att leda till stora problem
            om inget görs för att underlätta för företagare att överföra sina
            verksamheter till unga entreprenörer.
          </p>
          <p xml:id="i-A69hhuZoEWckg3Q9zFtXBN">
            Ett växande och alltmer akut problem är att gruppen företagare
            åldras samtidigt som det råder brist på en tillräcklig återväxt.
            OECD konstaterade redan 2012 i en rapport att ”många familjeföretag
            i Småland-Blekinge drivs av människor som närmar sig pensionsåldern,
            medan den yngre generationen har en tendens att flytta till större
            städer och ofta är ointresserade av att driva familjeföretaget
            vidare. Många företag riskerar att läggas ned. Det beror inte
            på ekonomiska problem, utan att det inte finns någon som tar över
            när ägaren går i pension”. (OECD Territorial Review Småland-Blekinge.
            Regionförbundet södra Småland, 2012). Problemet är särskilt påtagligt
            i vissa delar av landet, i synnerhet de mer glesbefolkade. Allra
            störst är utmaningen i norra Sverige.
          </p>
          <p xml:id="i-3wWbuEL8U6pd5BpUcvLN7q">
            Även om det finns ett relativt högt intresse för att starta och
            driva företag i Sverige är tendensen att intresset minskat, framför
            allt utanför storstadslänen. Det försvårar det nödvändiga generationsskiftet
            som krävs för att hålla företagandet levande i hela landet. Det
            får inte bara konsekvenser för det enskilda företaget som inte
            kan drivas vidare, utan många gånger för hela lokalsamhället.
            En sådan utveckling är ett direkt hot mot ambitionen om att hela
            landet ska leva och måste mötas av politiska åtgärder för att
            underlätta generationsskiften.
          </p>
          <p xml:id="i-TpXfNjLCcn6m91Vk6s2Npt">
            Den statliga servicen måste generellt ökas och förbättras på
            landsbygden. En tredjedel av Sveriges befolkning bor i landsbygdskommuner,
            och 37 procent av Sveriges företag har sin verksamhet där. Andelen
            företag per sysselsatta är också högre på landsbygden än i storstäderna.
            Samtidigt har vi under lång tid kunnat se en avveckling av samhällsservice
            där staten bär ett stort ansvar. Servicen på mindre orter urholkas,
            och livsvillkoren försämras.
          </p>
          <p xml:id="i-LvzcTFKdShyGRGjSHJn9tJ">
            En fungerande samhällsservice är grunden för att fler ska kunna
            starta och driva företag på landsbygden. Utan apotek, post eller
            barnomsorg är det svårt att bo och verka där. Alla kommuner och
            landsting ska ha likvärdiga förutsättningar att erbjuda sina medborgare
            bra välfärdstjänster och service. Därför vill Vänsterpartiet ha
            en aktiv statlig politik som gynnar hela landet.
          </p>
          <p xml:id="i-FGgreoqaBszKB1B9HBrv66">
            För vidare läsning om Vänsterpartiets landsbygdspolitik, se vår
            motion En förbättrad landsbygdspolitik (2017/18:2941).
          </p>
          <head type="h2" xml:id="i-4aoq2oAbWMtfZMjVruJPMt">
            12.1 Digital kommunikation
          </head>
          <p xml:id="i-TnS7JCkeEJJ8awC1jPac4b">
            De flesta företagare är i dag beroende av fungerande it-tjänster
            för att bedriva sin verksamhet. Att ha tillgång till snabbt och
            välfungerade bredband framstår som en självklarhet i storstäderna.
            Men i stora delar av Sveriges landsbygd har den fasta telefonin
            nedmonterats samtidigt som mobilnätet inte byggts ut. Många är
            de företagare som fått benen undanslagna för sin verksamhet när
            telefonin eller internetuppkopplingen plötsligt inte fungerar
            längre. Vänsterpartiet arbetar för att skapa förutsättningar för
            att alla ska ha både rätten och möjligheten att bo var de själva
            önskar i Sverige. En väl fungerande infrastruktur är en av de
            viktigaste förutsättningarna både för att näringslivet ska kunna
            utvecklas och för att skapa goda boendemiljöer. Vi ser den digitala
            kommunikation som en nyckel till att både underlätta informationsspridning
            och dialog men också som ett sätt att hålla nere antalet nödvändiga
            resor och transporter. Det skulle både leda till minskade kostnader
            för det enskilda företaget och till en minskad klimatpåverkan.
          </p>
          <p xml:id="i-By6hCe3t9VzvEm9mDarZ2e">
            Marknaden har inte förmåga att på ett bra och effektivt sätt
            bygga ut bredband så det kommer alla människor till del. Därför
            bör staten garantera väl fungerande telefoni i hela landet. Sverige
            har numera ett ambitiöst bredbandsmål om att 100 procent av alla
            hushåll ska ha en täckning på 100 megabit per sekund år 2025,
            vilket är en fråga som Vänsterpartiet drivit under lång tid. Det
            är ett bra och viktigt mål. Hela Sveriges befolkning ska kunna
            ha tillgång till bra kommunikationer. Det är också bra att satsningar
            nu görs i budgeten för att höja den grundläggande nivån för kommunikation
            från 1 Mbit/s till 10 Mbit/s.
          </p>
          <p xml:id="i-8mnRdzuFViwPHWiVkzuZBG">
            Sverige har goda möjligheter att ligga i framkant av den digitala
            utvecklingen. Digitaliseringen kan i framtiden komma att spela
            stor roll inte minst för företagare på landsbygden. Den parlamentariska
            landsbygdskommittén efterlyser en samlad bild av hur samhällets
            digitalisering kan bidra till en livskraftig landsbygd. Vänsterpartiet
            menar att det finns en stor potential på det här området och att
            detta bör utredas vidare. I vår motion En förbättrad landsbygdspolitik
            (2017/18:2941) ställer vi krav på att regeringen ska utreda digitaliseringens
            möjligheter för hela landet.
          </p>
          <head type="h2" xml:id="i-8CcvjuEi8meysXtUoxa9GT">
            12.2 Se över transportbidraget
          </head>
          <p xml:id="i-8Z7N1fSgkiF8NXPp5iNy5A">
            En fungerande infrastruktur är en förutsättning för många företag.
            Inte minst för en exportbaserad verksamhet. Ett sätt att underlätta
            exporten för små och medelstora företag är att förbättra de praktiska
            förutsättningarna, t.ex. leveransmöjligheterna. Vi vill se samhälleliga
            investeringar i hållbara transportinfrastrukturer som når hela
            landet. Järnvägsnätet måste rustas upp, och fungerande sträckor
            ska inte läggas ned. Det är viktigt att uppmärksamma behovet av
            underhållsåtgärder för både gods- och persontrafik på järnväg.
          </p>
          <p xml:id="i-EQZGQeD9jNWrgAXY21QcEr">
            En väl fungerande sjöfart, både inom Sverige och till och från
            svenska hamnar är en avgörande förutsättning för svenska företags
            möjligheter att frakta sina varor hållbart på världsmarknaden.
          </p>
          <p xml:id="i-JZ4sR9dghWS1uxZMLSW5Sv">
            Vägnätet utgör dessutom en viktig infrastruktur för den tunga
            industrin men framför allt för skogsindustrin, där järnväg i hög
            grad saknas. En översyn av transportbidraget bör genomföras för
            att undersöka kännedomen om stödet, om det går att styra det mot
            mer miljövänliga och hållbara transportslag, hur väl procentsatserna
            för olika kommuner fungerar och om det ger industrier och företag
            i norra Sverige likvärdiga möjligheter att konkurrera. Sträckor
            där det inte finns möjlighet till transport vare sig via järnväg
            eller sjöfart bör prioriteras. För de företagare som verkar i
            Norrland och särskilt i inlandet är konkurrensnackdelarna redan
            stora. Ökade kostnader kan slå hårt både mot den enskilda företagaren
            och mot svensk export. Vänsterpartiet ser därför transportbidraget
            som ett viktigt verktyg för att jämna ut konkurrensen i gles-
            och landsbygd. Det blir viktigt inte minst för små och medelstora
            företag där de ekonomiska marginalerna är mindre.
          </p>
          <p xml:id="i-34giqHELPqCQKK6a854oGu">
            En översyn av transportbidraget bör genomföras för att undersöka
            kännedomen om stödet, om det går att styra det mot mer miljövänliga
            transportslag, hur väl procentsatserna för olika kommuner fungerar
            och om det ger industrier i norra Sverige likvärdiga möjligheter
            att konkurrera. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-TLmKRneLcvXjNaxzRoqas">
            13 Ett nordiskt perspektiv
          </head>
          <p xml:id="i-HPL2QJaD9yLh7paQ21V1J4">
            Marknaden i de olika nordiska länderna har många likheter men
            likaså en del olikheter. Ett ökat samarbete kan gynna hela den
            nordiska handeln såväl som Sverige. Särskilt med tanke på att
            närmarknader utgör den viktigaste arenan för export för små och
            mellanstora företag. Vi är positiva till en ökad nordisk samverkan
            där man tittar på synergieffekter och hur man kan dra nytta av
            specialisering mellan de nordiska länderna inom t.ex. industrin.
          </p>
          <p xml:id="i-38s3fCPissNoXAG7kE4WMC">
            Norge och Danmark är två av Sveriges viktigaste handelspartners
            vad gäller export och import av varor. Sverige handlar t.ex. mer
            med Norge än med de s.k. BRIC-länderna tillsammans, (d.v.s. Brasilien,
            Ryssland, Indien och Kina). Exportkredit­nämnden uppger i sin
            småföretagsrapport 2016 att Norge är det land dit små och medelstora
            företag är mest intresserade av att utveckla exporten. Länderna
            på den nordiska marknaden är i hög grad beroende av varandra och
            utgör viktiga komponenter på samma spelplan.
          </p>
          <p xml:id="i-QMvrpapxBqLXLxm9JhZzJs">
            Tack vare relativt korta transporter mellan de nordiska länderna
            gör det att det för många företag är närmare att importera och
            exportera med grannlandet än till en annan del av Sverige. Därför
            är en förbättrad infrastruktur över de nordiska gränserna viktig,
            och särskilt järnväg spelar en viktig roll. I en globaliserat
            värld tjänar de nordiska länderna snarare på samarbete och specialisering
            än på konkurrens.
          </p>
          <head type="h1" xml:id="i-BEP1kiRQELmE2rE7uqnnWZ">
            14 Kooperativ och andra driftsformer
          </head>
          <p xml:id="i-NzZra82tyjMvRrzJLgNGFD">
            Vi vill se en större mångfald av drifts- och ägandeformer inom
            företagandet, och där utgör t.ex. kooperativ och arbetstagarägda
            företag en viktig del. Ett kooperativ är en form av samverkan
            där medlemmarna både äger och bedriver en ekonomisk verksamhet
            som de har behov och nytta av. Medlemmarna är i många fall delaktiga
            i verksamheten och får på så sätt inflytande och ökat ansvar.
            Det kan handla om privatpersoner som vill driva företag tillsammans
            eller att få struktur på olika former av samarbete mellan företag
            och/eller enskilda konsulter som arbetar utifrån gemensamma plattformar.
          </p>
          <p xml:id="i-68DusYsBfkB3NRA3AvxWh3">
            Kooperativa företag ökar stort i Sverige, och varje år startat
            runt 600 nya kooperativa företag. Enligt organisationen Coompanion
            ökar tillväxten snabbt, och på 10 år blir företagen dubbelt så
            stora mätt som omsättning och antal sysselsatta. De 100 största
            kooperativa och s.k. ömsesidiga företagen har en omsättning på
            drygt 400 miljarder kronor per år och 80 000 anställda. Det innebär
            att man utgör en relativt stor del av svenskt företagande. Vanliga
            branscher för kooperativ är inom jordbruk och livsmedel, elektricitet,
            skogsbruk och transporter, men också inom kultur, it, vård och
            omsorg.
          </p>
          <p xml:id="i-6opv155exEQCP5r7XiLpCV">
            I dag har det kooperativa företagandet i vissa avseenden en lägre
            status än flera andra företagsformer. Det blir främst ett problem
            för de mindre företagarna och kan utgöra en svårighet t.ex. vad
            avser upplåning. Genom stöd till t.ex. organisationen Coompanion,
            som arbetar med företagsrådgivning till kooperativa företag, kan
            arbetet för de kooperativa företagen underlättas. Forskning, utveckling
            och informations­spridning är en viktig del i att bygga de kooperativa
            företagen starkare.
          </p>
          <p xml:id="i-GTacHySQNUxNF7xGKF9s44">
            För Vänsterpartiet är frågan om makten över sin egen arbetssituation
            central. Vi vill att människor ska ha inflytande över och delaktighet
            i sitt arbete och över produktionen. Arbetstagarägda företag är
            en modell för gemensamt ägande som dessutom skapar större handlingsutrymme
            för den enskilda anställda. En rapport från EU-kommissionen konstaterar
            att företag som ägs helt eller delvis av arbetstagarna tenderar
            att vara mer lönsamma, de skapar fler jobb och de betalar mer
            i skatt än andra motsvarande företag. De är också mindre konjunkturkänsliga
            och mindre benägna att flytta produktionen (Europakommissionen,
            The Promotion of Employee Share Ownership and Participation, 2014).
            Vi ser med intresse på förslag som gynnar den typen av företagande.
          </p>
          <p xml:id="i-H4EMSNAcEPCZ8kpdiWXTHE">
            Vänsterpartiet menar att anställda i lönsamma företag som läggs
            ned eller flyttar produktion utomlands måste få ökade möjligheter
            att ta över och driva produktionen vidare genom arbetstagarägande.
            Vi vill se ökade möjligheter till kapitalförsörjning vid ett övertagande
            oavsett om de anställda väljer att driva vidare verksamheten som
            kooperativ eller i andra ägandeformer. Vi vill att regeringen
            tillsätter en utredning om i vilka former staten kan underlätta
            för arbetstagarägda företag samt arbetstagarövertagande av hotad
            produktion. En form vore att erbjuda statliga lånegarantier, en
            annan att se över om eventuella skatter och avgifter i dag utgör
            ett hinder.
          </p>
          <p xml:id="i-PM7VWHVUoZ8ArSXSyVv2WK">
            Regeringen bör tillsätta en utredning om i vilka former staten
            kan underlätta för arbetstagarägda företag samt arbetstagarövertagande
            av hotad produktion. Detta bör riksdagen ställa sig bakom och
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-MqM5dDHGQL4gYnuUzpmLHj">
              Jonas Sjöstedt (V)
            </item>
            <item xml:id="i-QiMHF7DSpFQe3DMZEzUsvk">
              Jens Holm (V)
            </item>
            <item xml:id="i-SHSUC8DomTkCK6QuBxXAH6">
              Maj Karlsson (V)
            </item>
            <item xml:id="i-F2qyjFctoNBnyUk2Yy4VW6">
              Karin Rågsjö (V)
            </item>
            <item xml:id="i-4maUBc1hm3eEwEFLucfqfN">
              Linda Snecker (V)
            </item>
            <item xml:id="i-TR3KryPiz4xrKRaywCfUUA">
              Mia Sydow Mölleby (V)
            </item>
            <item xml:id="i-SGgZgDoZNScTAb7RHF7Ri7">
              Birger Lahti (V)
            </item>
          </list>
        </div>
      </div>
    </body>
  </text>
</TEI>
