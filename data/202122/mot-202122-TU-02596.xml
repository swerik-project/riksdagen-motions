<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-TU-02596">
  <teiHeader>
    <fileDesc>
      <titleStmt>
        <title>Hållbar sjöfart</title>
        <author corresp="i-G9GHaoV5TJoYjtjUJ6EXYj">av Jessica Thunander m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2596 av Jessica Thunander m.fl. (V)</title>
          <idno type="rdwebb">H9022596</idno>
          <rs type="number">2596</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H9022596/text</ref>
          <ref type="dokument_url_html">http://data.riksdagen.se/dokument/H9022596</ref>
          <ref type="dokumentstatus_url_xml">http://data.riksdagen.se/dokumentstatus/H9022596</ref>
          <ref type="docx">http://data.riksdagen.se/fil/D838797C-8CEC-42BD-BF73-904024219750</ref>
          <ref type="pdf">http://data.riksdagen.se/fil/0D97C2EF-0BF5-4DD5-B328-9F326E2D485B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-UxFTgErEogePqZns158dCz" type="signed"/>
        <correspContext corresp="i-UxFTgErEogePqZns158dCz">
          <note type="signatory" corresp="i-G9GHaoV5TJoYjtjUJ6EXYj"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
        </correspContext>
        <correspAction xml:id="i-Yc7ZUuFuq79Fu1vVTDgEj4" type="submitted">
          <date when="2021-10-04"/>
          <time when="10:27:18"/>
        </correspAction>
        <correspAction xml:id="i-KhX8UzBKzTzf9F4i9RWUQ3" type="reviewed">
          <date when="2021-10-04"/>
          <time when="12:54:11"/>
        </correspAction>
        <correspAction xml:id="i-47EZM1warAKWzhBhXxpZrR" type="referred">
          <date when="2021-10-14"/>
        </correspAction>
        <correspAction xml:id="i-7AFamYp5c7st1H2z6XD2dv" type="assigned">
          <date when="2022-10-06"/>
          <time when="14:17:37"/>
        </correspAction>
        <correspContext corresp="i-7AFamYp5c7st1H2z6XD2dv">
          <ref type="assignedTo">Trafikutskottet</ref>
        </correspContext>
        <correspAction xml:id="i-QoRRgrFzBgbbpspcVPQLTB" type="behandlas_i"/>
        <correspContext corresp="i-QoRRgrFzBgbbpspcVPQLTB">
          <ref type="uppgift">2021/22:TU12</ref>
          <ref type="ref_dok_id">H901TU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU12</ref>
          <ref type="ref_dok_titel">Sjöfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QTCCApBoRYEV9eLTrwRmzr" type="behandlas_i"/>
        <correspContext corresp="i-QTCCApBoRYEV9eLTrwRmzr">
          <ref type="uppgift">2021/22:TU5</ref>
          <ref type="ref_dok_id">H901TU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU5</ref>
          <ref type="ref_dok_titel">Kollektivtrafikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Nk3uJ5WWo6cT9ZsZNySyME" type="motHeader">
        <div xml:id="i-UF4n7GSewXUwmitFdQNmpv" type="motTitle">
          Motion till riksdagen 2021/22:2596 av Jessica Thunander m.fl.
          (V) Hållbar sjöfart
        </div>
      </div>
      <div xml:id="i-9gXRFrJR1xQUzesXKqUwiF" type="motBody">
        <div xml:id="i-4uL4SV4fBpXjjquQxinfRw" type="TOC">
          <head xml:id="i-BavKMV3Bipk7ZRpsN6F58i">
            Innehållsförteckning
          </head>
          <list xml:id="i-5pSit6kkx6Vj5PyeYqrhog">
            <item xml:id="i-DSRXt8yDcq2EcDBn4DbpqZ" style="indent-level: 1">
              1 Förslag till riksdagsbeslut
            </item>
            <item xml:id="i-XzbdK6JJHNdF2G1yWMf84H" style="indent-level: 1">
              2 Inledning
            </item>
            <item xml:id="i-LXwQGdGYLMn2A7iTgbeguC" style="indent-level: 1">
              3 Finansieringen av Sjöfartsverkets verksamhet
            </item>
            <item xml:id="i-VFP9kznkLsqQ3U1NKneqeD" style="indent-level: 1">
              4 Förnybara drivmedel inom sjöfarten
            </item>
            <item xml:id="i-7Ft79NmvUJqXd6viRk4Kvs" style="indent-level: 1">
              5 Utred styrmedel för grön teknik
            </item>
            <item xml:id="i-3cTpfw7Rs8Hbcz3rpFaM6v" style="indent-level: 1">
              6 Stärk inlands- och kustsjöfarten
            </item>
            <item xml:id="i-4p7QbjYqbg8Mni8SDPSP1b" style="indent-level: 1">
              7 Följ upp sjöfartens påverkan på miljön
            </item>
            <item xml:id="i-XVLU1nJSHrobtpraoQ9NN9" style="indent-level: 1">
              8 Skydda känsliga havsekosystem från sjöfartens negativa påverkan
            </item>
            <item xml:id="i-pK7xxyn2uDXkzFKMmvENB" style="indent-level: 2">
              8.1 Utred reglering av sjöfart i kustområden med höga naturvärden
            </item>
            <item xml:id="i-4Gq1wBqUyDqF6Ebo1tUi3L" style="indent-level: 2">
              8.2 Freda känsliga områden från kommersiell fartygstrafik
            </item>
            <item xml:id="i-BZbRtdr5tmDsCoeNmW6u2" style="indent-level: 1">
              9 Inför krav på kväverening i Östersjön
            </item>
            <item xml:id="i-8PHCsMzxxrMPkyxqdSrvxV" style="indent-level: 1">
              10 Förbjud utsläpp av tvättvatten från skrubbrar till havet
            </item>
            <item xml:id="i-VTZeKncZaMXB82fnZm28Tr" style="indent-level: 1">
              11 Farledsavgifterna bör styra mot transport‑, miljö- och klimatpolitiska
              mål
            </item>
            <item xml:id="i-NrtNu1kEEuarYNpWqSSfzN" style="indent-level: 1">
              12 Kompetensförsörjning i svensk sjöfart
            </item>
            <item xml:id="i-EmjSE99KrDh47mNtJ9oRnM" style="indent-level: 1">
              13 Inför obligatoriskt förarbevis för snabbgående båtar
            </item>
            <item xml:id="i-SufALDu51D4vGDh9P7QLAq" style="indent-level: 1">
              14 Tillgänglighet, rimliga priser och lägsta möjliga klimat-
              och miljöpåverkan bör prioriteras i Gotlandstrafiken
            </item>
          </list>
        </div>
        <div xml:id="i-BuJKg7m2do7B8FMmLjsW8u" type="motProposal" subtype="förslag">
          <head xml:id="i-K5iRXnripjTgxZX5FhB5HG">
            1 Förslag till riksdagsbeslut
          </head>
          <list xml:id="i-8w5KypbAYSsf3CQ3a8onb4" style="ol">
            <item xml:id="i-JSPXbSPbrKpzXB5Xt8SCmX">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder samt en nationell
              målsättning för att öka andelen fossilfria drivmedel inom sjöfarten
              och tillkännager detta för regeringen.
            </item>
            <item xml:id="i-88LmjkaMVEd8DPir8kvSZW">
              Riksdagen ställer sig bakom det som anförs i motionen om att
              regeringen bör utreda investeringsstöd genom statlig medfinansiering
              för ny teknik som minskar utsläppen av växthusgaser från fartyg
              och tillkännager detta för regeringen.
            </item>
            <item xml:id="i-4iLWZrBnJqA4EbA3jzyNpw">
              Riksdagen ställer sig bakom det som anförs i motionen om att
              regeringen bör utreda vilka styrmedel som behövs för att minska
              trösklarna för nya transportupplägg för inlands- och kustsjöfarten
              och tillkännager detta för regeringen.
            </item>
            <item xml:id="i-5RJhMvrqG6nmSGG7x6g8Xq">
              Riksdagen ställer sig bakom det som anförs i motionen om att
              regeringen bör ge Trafikanalys i uppgift att följa upp och utvärdera
              effekterna av sjöfartens samlade påverkan på havsmiljön och dess
              ekosystem och tillkännager detta för regeringen.
            </item>
            <item xml:id="i-GvUaJroRgvVHv16ehBVjNY">
              Riksdagen ställer sig bakom det som anförs i motionen om att
              regeringen bör tillse att en särskild utredare ges i uppdrag att
              se över relevant lagstiftning för att säkerställa möjligheten
              till reglering av och restriktioner för kommersiell sjöfart i
              eller nära kustområden med höga naturvärden och tillkännager detta
              för regeringen.
            </item>
            <item xml:id="i-K7vMPccC4nCPceEH5fkmby">
              Riksdagen ställer sig bakom det som anförs i motionen om att
              regeringen bör verka för att IMO fattar beslut om att farlederna
              för den kommersiella fartygstrafiken i särskilt känsliga områden
              i Östersjön läggs om i enlighet med förslag från Miljömålsberedningens
              betänkande Människan och havet och tillkännager detta för regeringen.
            </item>
            <item xml:id="i-DazcaS2mqAHL5bvo19nvo2">
              Riksdagen ställer sig bakom det som anförs i motionen om att
              regeringen bör agera för att Sverige verkar för att det inom NECA-klassade
              områden blir möjligt att införa bindande regler för kväverening
              även för befintliga fartyg så att fartyg utan kväverening inte
              trafikerar Östersjön och tillkännager detta för regeringen.
            </item>
            <item xml:id="i-6cH8Nxp4YmVtXgfdrMiSLx">
              Riksdagen ställer sig bakom det som anförs i motionen om att
              regeringen bör agera för att Sverige verkar för ett förbud mot
              s.k. open loop-skrubbrar och utreda om ett nationellt förbud mot
              dem är genomförbart och tillkännager detta för regeringen.
            </item>
            <item xml:id="i-NLjdcXP77PkTwiWy1AsR1m">
              Riksdagen ställer sig bakom det som anförs i motionen om att
              regeringen snarast bör göra en översyn av utbildning och certifiering
              för sjöfolk och utreda ytterligare certifieringssteg, speciellt
              för inlandssjöfart, och tillkännager detta för regeringen.
            </item>
            <item xml:id="i-QdKGS4p65fhZVdzaYzqu69">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på införande av
              förarbevis med 18 års åldersgräns för att köra snabbgående fritidsbåtar
              med hastighetskapacitet från 15 knop och uppåt och tillkännager
              detta för regeringen.
            </item>
            <item xml:id="i-LSV7ztrasrX6Cb7u5tF28K">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på höjning av åldersgränsen
              för förarbevis för vattenskoter till 18 år och tillkännager detta
              för regeringen.
            </item>
            <item xml:id="i-R4iZgexzkzA94JHNiBvgQW">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att, gärna via Färjerederiet,
              ta fram ett förslag för helförstatligande av Gotlandstrafiken
              när den nuvarande avtalsperioden löper ut och tillkännager detta
              för regeringen.
            </item>
            <item xml:id="i-YMGm6YhT4Cn5wuBvVbeF6E">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att tillsammans med Region
              Gotland utforma ett regelverk gällande kvalitet, prissättning,
              turtäthet, restider och miljö- och klimatanpassning av fartygen
              och att regelverket regelbundet ska uppdateras med grunden att
              förbättringar ska ske men aldrig försämringar, och detta tillkännager
              riksdagen för regeringen.
            </item>
            <item xml:id="i-XcoB5jf2rde8fy3QrmGvpg">
              Riksdagen ställer sig bakom det som anförs i motionen om att
              regeringen bör ge Trafikverket i uppdrag att ta fram samverkansformer
              för att ge Region Gotland full insyn i och betydande påverkansmöjligheter
              över Gotlandstrafiken och tillkännager detta för regeringen.
            </item>
          </list>
        </div>
        <div xml:id="i-PmMveXquBkAQxApEJ2J8Fm" type="motContent">
          <head xml:id="i-NxazAZp1egDGGRkMD4UhsY" type="h1">
            2 Inledning
          </head>
          <p xml:id="i-LrpH9mZVfk7abqpww2VhMQ">
            Sjöfarten är ett energieffektivt transportslag. Att genomföra
            en konsekvent satsning på att öka andelen godstransporter med
            sjöfart och järnväg är en nödvändig åtgärd i omställ­ningen till
            ett hållbart transportsystem. Samtidigt måste sjöfartens klimatomställning
            ta fart och miljöpåverkan minimeras. I motionen föreslås åtgärder
            för att minska sjöfartens miljö- och klimatpåverkan samt stimulera
            en ökad andel godstransporter med sjöfart.
          </p>
          <p xml:id="i-2fnwDQfrVgXs3i1Sbw9oGd">
            Sjöfarten transporterar den stora merparten av allt gods som
            importeras och expor­teras i Sverige. Vår handel och industri
            är därmed beroende av sjöfarten. Sjöfart är ett energieffektivt
            transportslag, och förutom muddring och isbrytning är vattenvägar
            i princip underhållsfria och investeringskostnaderna därmed låga.
            Dessutom är trafik­säkerheten hög. Sverige har mycket långa kuststräckor,
            farbara insjöar och goda djup­förhållanden till farleder i många
            hamnar. Sjöfarten har även stor betydelse för gods­flödet inom
            landet där näringen står för en stor del av transporterna. På
            vissa sträckor är även passagerartransporter mycket viktiga. Att
            rena sjöfartens utsläpp och genomföra en konsekvent satsning på
            att öka andelen godstransporter med sjöfart och järnväg är därför
            en nödvändig åtgärd i omställningen till ett hållbart transportsystem.
          </p>
          <p xml:id="i-4mBvCGYo8B7HZpgyCnUS9p">
            Regleringar inom sjöfarten sker till största delen i internationella
            forum. Främst är det FN-organet International Maritime Organization
            (IMO) som hanterar de internatio­nella konventionerna. Det är
            viktigt att Sverige är pådrivande för en hållbar sjöfart, gällande
            såväl klimat och miljö som arbetsförhållanden.
          </p>
          <p xml:id="i-UsLbt5v7L9eWaEbBC2yvQU">
            Sjöfart är av naturen en global verksamhet som mest styrs av
            internationella regler. Sverige bör verka för att dessa internationella
            regler utvecklas och innebär en renare och sjystare sjöfart, t.ex.
            genom att driva på för internationella konventioner i den riktningen.
            Även om Sverige har hårdare regler underlättar sådana konventioner
            genom att vi kan ställa krav även på utflaggade fartyg och internationella
            fartyg som anlöper svenska hamnar. Det visar framför allt på solidaritet
            och ansvarstagande även för övrig sjöfart.
          </p>
          <p xml:id="i-MPRdkmw7iowKpQWTp3LZd7">
            Sverige har anslutit sig till ILO:s sjöarbetskonvention, vilket
            är positivt. Den tydlig­gör regler om arbetsförhållanden och mänskliga
            rättigheter ombord på fartyg. Sverige har ett ansvar för att detta
            verkligen följs. Vänsterpartiet vill tillse att det i statliga
            upp­handlingar och exportsatsningar ställs krav på att mänskliga
            rättigheter respekteras i såväl produktionsledet som transportledet.
            Vi vill se en ekologiskt hållbar handelsflotta med stor andel
            svenskflaggade handelsfartyg där goda arbetsvillkor råder och
            där det dessutom ges större utrymme att öka volymen på inrikes
            sjöfart.
          </p>
          <p xml:id="i-FGGDdEjhLWCvxuHgNfCU62">
            En välfungerande sjöfart till och från svenska hamnar är en avgörande
            förutsättning för svensk industris möjligheter att frakta sina
            råvaror till produktionsanläggningar och sina varor hållbart till
            världsmarknaden. Det finns även starka skäl att ha en stark inhemsk
            sjöfartsnäring för att kunna utforma de transporter som landets
            industri efterfrågar. Det säkrar den inhemska tillgången på sjöfartskompetens
            inklusive en stark miljö- och säkerhetsmedvetenhet och skapar
            sysselsättning inom sjöfartsnäringen och inom industrin i övrigt.
            Svenska vatten trafikeras fortfarande av bekvämlighetsflaggade
            fartyg (dvs. fartyg som är registrerade i länder med låga kostnader
            och begränsad kontroll av säkerhet) som bedriver otillbörlig konkurrens
            mot svensk sjöfart. Detta resulterar ofta i undermåligt tonnage,
            hög olycksfallsstatistik och lågkostnadsbesättningar med dåliga
            anställningsförhållanden.
          </p>
          <p xml:id="i-6tF5XaJHZ4Wack3BtiNBgg">
            Svensk sjöfart definieras av Trafikanalys som den del av världssjöfarten
            som kontrolleras av svenska intressen från svenskt territorium.
            Den består dels av den svenskregistrerade handelsflottan, dels
            av flottan som, trots att den är registrerad i ett annat land,
            ägs eller kontrolleras av svenska rederier. Antalet svenskregistrerade
            fartyg har långsamt börja öka, sannolikt med anledning av den
            tonnageskatt som införts och den höga efterfrågan på sjöfart,
            men detta är inte en säker trend och vi måste se till att ökningen
            av inflaggning fortsätter och att vi får en stabil svenskflaggad
            fartygsflotta.
          </p>
          <p xml:id="i-WqudyQZdXMXMzuZKGeb5Fe">
            Ett omfattande utredningsarbete har tidigare genomförts i syfte
            att stärka sjöfartens konkurrenskraft. Den förra S‑MP-regeringen
            antog 2015 En svensk maritim strategi – för människor, jobb och
            miljö. Strategin är ett inriktningsdokument med följande vision
            för fortsatt arbete: Konkurrenskraftiga, innovativa och hållbara
            maritima näringar som kan bidra till ökad sysselsättning, minskad
            miljöbelastning och en attraktiv livsmiljö. Vänsterpartiet delar
            visionen i strategin och välkomnar att regeringen gett Havs- och
            vattenmyndigheten uppdraget att göra en uppföljning av strategin
            och utveckla indika­torerna för åtgärderna i den. Även den nationella
            godstransportstrategin som antogs 2018 aviserar en tydlig ambition
            att flytta över mer gods till sjöfart som en lösning både för
            transportsystemets kapacitetsproblem och för klimatomställningen.
            Regeringen har även utsett en nationell samordnare för inrikes
            sjöfart och närsjöfart för att strukturera upp och tillskynda
            arbetet med överflyttningen. Även detta välkomnas av Vänsterpartiet.
          </p>
          <p xml:id="i-LHVJygUmSiN5A71fH6tPRv">
            I denna motion lyfter vi några viktiga frågor angående sjöfarten,
            dess utveckling och miljö- och klimatomställning samt föreslår
            ytterligare åtgärder.
          </p>
          <head xml:id="i-CpiReFoL8B2WR8SDfrmBU" type="h1">
            3 Finansieringen av Sjöfartsverkets verksamhet
          </head>
          <p xml:id="i-H3GBYy4GAPTQYYuG6WoVwc">
            För en utveckling av svensk sjöfart behövs sjöinfrastruktur och
            stödfunktioner som Sjöfartsverket upprätthåller och utvecklar.
            Sjöfartsverket finansieras inte som Trafik­verket via anslag utan
            i huvudsak genom avgifter som verket tar ut för farledstrafikering
            etc. Därutöver är Sjöfartsverket av staten ålagt vissa avkastningskrav.
            Verkets ekonomi har under en lång tid varit ansträngd, vilket
            har lett till regelbundna höjningar av farleds­avgifter. Finansieringsmodellen
            leder därmed till ojämlika konkurrensvillkor mellan trafikslagen,
            försvårar styrning mot våra transport- och miljöpolitiska mål
            och leder till att man inte tar ansvar för farleder i hela Sverige.
            Riksdagen har ställt sig bakom ett tillkännagivande för regeringen
            om att Sjöfartsverkets långsiktiga finansiering behöver utredas
            och möjligheten till utökad anslagsfinansiering ses över. Regeringen
            har dock varken återkommit till riksdagen med någon utredning
            eller med något förslag. Vänster­partiet ser allvarligt på detta
            och uppmanar regeringen att skyndsamt återkomma till riksdagen
            om hur Sjöfartsverkets långsiktiga finansiering bör säkerställas
            så att den styr mot de transportpolitiska och klimatpolitiska
            målen.
          </p>
          <head xml:id="i-5yfz4AxLi7P7K9wCMoNDGA" type="h1">
            4 Förnybara drivmedel inom sjöfarten
          </head>
          <p xml:id="i-VxeYV1WTNWWdbAFJgu2deg">
            Regeringen har tydliggjort att Sverige ska bli ett av världens
            första fossilfria välfärds­länder. För att uppnå en sådan målsättning
            måste tydliga mål sättas upp och åtgärder vidtas även för sjöfarten.
            Sjöfarten är i dag i stort sett helt beroende av oljebaserade
            drivmedel. Alternativa drivmedel börjar dock i ökad utsträckning
            utvecklas i form av LNG (flytande naturgas) och i viss mån el-
            eller hybriddrift med batterier eller bränsle­celler. Fler och
            fler rederier i Sverige planerar nu att gå över till mer miljövänliga
            drivmedel. Till exempel invigde Stena Line i mars 2015 världens
            första metanoldrivna fartyg, och For Sea som trafikerar den korta
            rutten mellan Helsingborg och Helsingör har varit en föregångare
            inom elektrifiering. Wallenius Maritime håller på ett utveckla
            ett modernt segelfartyg för transoceana biltransporter. Rederi
            AB Gotland har två fartyg med LNG-drift. Rederiet planerar att
            övergå till biogasdrift när infrastruktur och avtal med biogasproducenter
            finns på plats, vilket Vänsterpartiet välkomnar. För Vänster­partiet
            är LNG inte en lösning för en grön sjöfart, men vi anser att den
            i ett övergångs­skede under kort tid kan vara betydelsefull i
            omställningen. LNG minskar utsläppen av växthusgaser med 15 procent
            och kväveoxidutsläppen med ca 90 procent, och dessutom är svavelutsläppen
            mycket ringa. Så snart som möjligt bör LBG (flytande biogas) och
            andra hållbara alternativ som vätgas och eldrift ersätta de fossila
            drivmedlen. Flytande biogas är i praktiken samma bränsle som flytande
            naturgas, men med den viktiga skillnaden att biogas är av förnybart
            ursprung medan naturgas är fossil. Flera svenska rederier arbetar
            för att utveckla miljövänlig och fossilfri drift, vilket är glädjande.
            Det statliga Färjerederiet har tagit fram en plan för att ställa
            om alla sina fartyg till senast 2045 (Vision 45). Vänsterpartiet
            välkomnar planen men anser att omställningen måste vara färdigställd
            tidigare än 2045.
          </p>
          <p xml:id="i-3rxnwEcx7cYQDWLcBvjgAK">
            I Norge utvecklar näring och offentlig sektor genom ett långsiktigt
            program nya lösningar för en hållbar sjöfart. Målet är världens
            mest miljövänliga sjöinfrastruktur inom 10–15 år och en av världens
            mest miljövänliga och effektiva kustsjöfartsnäringar. Programmet
            omfattar såväl näring som departement och myndigheter. Pilotprojekt
            pågår som omfattar både batteri- och gasdrift inom sjöfarten.
            För att Sverige ska utveckla en grönare sjöfart finns starka skäl
            att lära av Norges målmedvetna inriktning. Det mesta av arbetet
            för omställning i Sverige görs av engagerade redare. Regeringen
            skulle kunna göra mer för att främja och stötta arbetet för en
            genomgripande omställning.
          </p>
          <p xml:id="i-Xixdh8XYFBjXbbvJHH67U1">
            I Energimyndighetens strategiska plan för omställning till en
            fossilfri transportsektor (2017) konstaterar man att drivmedel
            som används till sjöfart inte beskattas. Man anser att nationell
            beskattning vore möjlig men att det kan leda till snedvridning
            i konkurrens­förutsättningarna. Sverige bör därför verka för att
            ekonomiska styrmedel införs interna­tionellt. För att främja användningen
            av förnybara drivmedel inom nationell sjöfart anser myndigheten
            att det behöver utredas vilka ytterligare styrmedel som kan införas.
            Vänsterpartiet stöder ett sådant initiativ och anser att detta
            omgående bör utredas.
          </p>
          <p xml:id="i-D3B2E2hmx6rWbEZcCYN41h">
            Regeringen bör återkomma med förslag på åtgärder samt en nationell
            målsättning för att öka andelen fossilfria drivmedel inom sjöfarten.
            Detta bör riksdagen ställa sig bakom och ge regeringen till känna.
          </p>
          <head xml:id="i-6pp57AKKiQPpJ3trb1t4HQ" type="h1">
            5 Utred styrmedel för grön teknik
          </head>
          <p xml:id="i-CHAPPycBW2qsitNKL6yw8p">
            Så länge oljepriset är förhållandevis lågt utgör det ett hinder
            för en genomgripande övergång till alternativa bränslen och grön
            teknik i fartygen. Det saknas stimulans för investeringar i teknik
            som minskar fartygens utsläpp av växthusgaser. Det skulle t.ex.
            kunna åtgärdas genom att man skapar en koldioxidfond för bidrag
            till investeringar, som helt eller delvis finansieras av sjöfartsnäringen
            själv. Ekobonusen som lanserades som styrmedel av S‑MP-regeringen
            hösten 2018 är begränsad i omfattning och mer inriktad på överflyttning
            än på klimatomställning av fartygen. Vänsterpartiet vill låta
            utreda investeringsstöd där statlig medfinansiering för ny teknik
            kan utgöra en del.
          </p>
          <p xml:id="i-YTfehsGinpyUojuQPD6siP">
            Regeringen bör utreda investeringsstöd genom statlig medfinansiering
            för ny teknik som minskar utsläppen av växthusgaser från fartyg.
            Detta bör riksdagen ställa sig bakom och ge regeringen till känna.
          </p>
          <head xml:id="i-DJVaVph5Fcfq52dNJD6uqw" type="h1">
            6 Stärk inlands- och kustsjöfarten
          </head>
          <p xml:id="i-YRGjJhV2kA3KiWD8yr47Vw">
            Kustsjöfarten har under mycket lång tid haft en viktig funktion
            för vårt transportsystem och för vår industri. Sverige har EU:s
            längsta kuststräcka, och hamnarna har stor spridning över hela
            landet. Hälften av Sveriges befolkning bor inom en mil från vår
            kustlinje. Den inrikes sjöfarten är dock enligt Sjöfartsverket
            kraftigt underutnyttjad i förhållande till tillgänglig kapacitet
            i farleder, slussar och hamnar. Inrikes transporteras godset huvudsakligen
            med lastbilar med några undantag, medan sjöfarten dominerar i
            utrikes trafik. Den godsmängd som transporteras på de inre vattenvägarna
            (Mälaren och Vänern med Göta älv) är i dag mycket marginell, och
            det har visat sig svårt att implemen­tera nya transportlösningar
            med inlandssjöfart, trots att intresse i branschen finns.
          </p>
          <p xml:id="i-Y8iHGfCyrSK8fRm2cn2e2U">
            I Sjöfartsverkets rapport Analys av utvecklingspotentialen för
            inlands- och kust­sjöfart i Sverige (2016) konstateras att det
            under nuvarande marknadsförutsättningar saknas incitament för
            branschen att utveckla nya transportupplägg. Transportköparen
            ser inte behovet och redaren ser inte affärsmöjligheterna. Myndigheten
            konstaterar bl.a. att tröskeln är hög för nya aktörer samt att
            utbudet av kostnadseffektiva och värde­skapande sjöfartsupplägg
            är begränsat framför allt för inrikes transporter.
          </p>
          <p xml:id="i-8jsLJvoFrh5qCDvK6hJzTJ">
            Enligt EU-direktiv kan transportörer ansöka om och få dispens
            för att använda en längre och tyngre lastbil, s.k. High Capacity
            Transport (HCT), än vad som normalt är tillåtet för att transportera
            sitt gods till närmaste kombiterminal eller hamn. Även lanseringen
            av bärighetsklass 4 (BK4) som tillåter högre bruttovikter på vissa
            väg­sträckor i delar av landet kan i vissa fall vara kontraproduktiv
            för klimatomställningen då den gynnar vägtransporter i stället
            för överflyttning.
          </p>
          <p xml:id="i-GxMEgVJKGkTirxzyZ7Adkc">
            EU-regelverket för inlandssjöfarten har fortfarande implementerats
            endast delvis i Sverige då bara de tekniska kraven har förts in
            i det svenska regelverket medan bemanningskraven inte är harmoniserade
            med EU-regelverket. Detta utgör ett hinder för implementering
            av nya lösningar med inlandssjöfart.
          </p>
          <p xml:id="i-4g6gLjYVtqfUowAa9Lj8bb">
            Den nationella samordnaren för inrikes sjöfart och kustsjöfart
            har tagit fram en handlingsplan som innehåller åtgärder som olika
            statliga myndigheter kan vidta för att främja inrikes sjöfart
            och närsjöfart. Vi välkomnar ökad myndighetssamverkan som handlingsplanen
            föreslår och ser fram emot att flera av förslagen implementeras.
            Samordnarens uppdrag pågår till 2024. Vänsterpartiet anser att
            det är ett viktigt arbete som kan hjälpa till att utveckla styrmedel
            som gynnar hållbara inrikes sjötransporter.
          </p>
          <p xml:id="i-32w9aSLoTHf2EcuXWU7Awr">
            Vänsterpartiet var med och införde ekobonussystemet. Det är bra
            att det har förlängts. Vi förutsätter också att regeringen kommer
            att återkomma med förslag om förbättringar av systemet. Utöver
            detta stöd behöver det införas permanenta styrmedel för att stimulera
            nya transportupplägg för gods för inlands- och kustsjöfart.
          </p>
          <p xml:id="i-FycbpGYKGq3AnLYnL5LpJB">
            Regeringen bör utreda vilka styrmedel som behövs för att minska
            trösklarna för nya transportupplägg för inlands- och kustsjöfarten.
            Detta bör riksdagen ställa sig bakom och ge regeringen till känna.
          </p>
          <head xml:id="i-28wYpHerRpGY3EyGdybAc8" type="h1">
            7 Följ upp sjöfartens påverkan på miljön
          </head>
          <p xml:id="i-8Ar3fCVyJVVhvALZpNq4x8">
            I dag är det flera nationella myndigheter som har olika ansvarsområden
            kopplat till sjöfartsfrågor. Däremot saknas en myndighet som följer
            upp och utvärderar effekterna av sjöfartens samlade påverkan på
            havsmiljön och dess ekosystem.
          </p>
          <p xml:id="i-TmYHh29Bez7zKh1uuXxBGF">
            Varken i Trafikanalys årliga uppföljning eller i Havs- och vattenmyndighetens
            uppföljningar finns mer än ett par kriterier för uppföljning.
            Även som det är nu, då vi har begränsade kunskaper om sjöfartens
            samlade påverkan, kan vi konstatera att den är omfattande. För
            att kunna göra relevanta uppföljningar och utvärderingar av effekterna
            av sjöfartens samlade påverkan på havsmiljön och dess ekosystem
            krävs kunskap och erfarenhet av utvärdering. Trafikanalys är en
            utvärderingsmyndighet vars huvuduppgift är att utvärdera, analysera
            och redovisa effekter av föreslagna och genomförda åtgärder inom
            transportområdet. I sitt betänkande Människan och havet föreslår
            därför Miljömåls­beredningen att Trafikanalys får till uppgift
            att följa upp och utvärdera effekterna av sjöfarten på havsmiljön
            och dess ekosystem.
          </p>
          <p xml:id="i-4TVDWZMnSabAn2Jie43SiU">
            Regeringen bör ge Trafikanalys i uppgift att följa upp och utvärdera
            effekterna av sjöfartens samlade påverkan på havsmiljön och dess
            ekosystem. Detta bör riksdagen ställa sig bakom och ge regeringen
            till känna.
          </p>
          <head xml:id="i-H91p5dUwWcfXh2CnjSPrHX" type="h1">
            8 Skydda känsliga havsekosystem från sjöfartens negativa påverkan
          </head>
          <p xml:id="i-FytDkQkpHon1FihTnLx4kL">
            Våra kustekosystem är särskilt känsliga och samtidigt extra hårt
            belastade av mänsklig aktivitet. Flera hårt trafikerade fartygsrutter
            i Sveriges närområde passerar nära eller till och med genom skyddade
            områden som Natura 2000-områden och marina natur­reservat, och
            det är få havsområden som är helt fria från fartygstrafik.
          </p>
          <head xml:id="i-4SfXeLZqjtqNephoQxQzMh" type="h2">
            8.1 Utred reglering av sjöfart i kustområden med höga naturvärden
          </head>
          <p xml:id="i-KKvTJnEeUiLfviuE1Z7WfL">
            Sjöfartens effekter på marina djur och växter är omfattande men
            varierar i tid och rum och är kopplade till var och när utsläpp
            förekommer. Därför är det viktigt att dagens intensivt trafikerade
            fartygsrutter samt eventuella nytillkomna rutter och farleder
            inte dras igenom de mest värdefulla havsområdena.
          </p>
          <p xml:id="i-St1XeSVaYSuFvUVL5bu19G">
            Många av de hotade arterna i Östersjön eller i Västerhavet är
            inte jämnt fördelade; t.ex. övervintrar sjöfåglar i Östersjön
            inom fem procent av ytan och den hotade tumlaren fortplantar sig
            enbart i vissa begränsade områden, så att dra rutter förbi dessa
            områden borde vara möjligt.
          </p>
          <p xml:id="i-6BszcvUxK2yLJkHTGxFzwZ">
            Regeringen bör tillse att en särskild utredare ges i uppdrag
            att se över relevant lag­stiftning för att säkerställa möjligheten
            till reglering av och restriktioner för kommersiell sjöfart i
            eller nära kustområden med höga naturvärden. Detta bör riksdagen
            ställa sig bakom och ge regeringen till känna.
          </p>
          <head xml:id="i-DGsAmezYnkmipuRNL94bfA" type="h2">
            8.2 Freda känsliga områden från kommersiell fartygstrafik
          </head>
          <p xml:id="i-9Ue4Tre9P51oCTFN7F3WSr">
            I sitt betänkande Människan och havet föreslår Miljömålsberedningen
            att vissa känsliga områden i Östersjön helt fredas från kommersiell
            fartygstrafik. Havs- och vattenmyndig­heten har i förslag till
            havsplaner som lämnades till regeringen i december 2019, pekat
            ut några utbredningsområden för sjöfart där sjöfarten och miljöintressen
            krockar. De platserna är Salvorev (mellan Gotska sandön och Fårö)
            samt området mellan Norra Midsjöbanken och Hoburgs bank, sydöst
            om Gotland.
          </p>
          <p xml:id="i-PnQ1iKxcjCopUMT8myTG97">
            Regeringen bör verka för att International Maritime Organization
            (IMO) fattar beslut om att farlederna för den kommersiella fartygstrafiken
            i särskilt känsliga områden i Östersjön läggs om i enlighet med
            förslag från Miljömålsberedningens betänkande Människan och havet.
            Detta bör riksdagen ställa sig bakom och ge regeringen till känna.
          </p>
          <head xml:id="i-QHZYeJGb9nWfWfBmZVtDRV" type="h1">
            9 Inför krav på kväverening i Östersjön
          </head>
          <p xml:id="i-B8wSY6XsVWbfQisjcTtJSs">
            Sjöfartens utsläpp av både svavel- och kväveoxider är betydande.
            Sjöfartens utsläpp orsakar hälsoproblem med tusentals förlorade
            levnadsår per år enbart i Nordeuropa. Östersjön är av IMO klassad
            som ett särskilt känsligt havsområde, och Vänsterpartiet anser
            att det finns starka skäl att stärka miljökraven på fartyg som
            trafikerar området. Det finns anledning att inom konventionerna
            utveckla vad som är möjligt att reglera inom PSSA-områden (particularly
            sensitive sea area, för kväveoxider NECA, NOx emission control
            area). I dag finns det få regler som reglerar kväveutsläppen från
            fartyg. Resultatet av detta är att sjöfartens utsläpp av kväve
            har ökat dramatiskt när man jämför med t.ex. kväveutsläppen från
            vägtrafiken. Hittills svaga miljökrav för sjöfarten har gjort
            att den är betydligt sämre miljöanpassad än vad den borde vara.
            För Östersjön som redan är kraftigt övergödd är höga kväveutsläpp
            ytterligare en belastning för havet som ekosystem. Kväveoxiderna
            bidrar också till en försämring av havets buffrande förmåga, vilket
            gör havet ännu känsligare för försurning. Försurning av haven
            är redan ett stort problem p.g.a. de allt högre halterna av koldioxid
            i atmosfären som leder till att kolsyra bildas och att haven blir
            surare.
          </p>
          <p xml:id="i-RqHJPnmBJz6jtYRSvin4xx">
            Det finns t.ex. inget krav på katalysator för att minska kväveutsläppen
            från äldre fartyg. EU har beräknat att de stora fartygen är på
            väg att bli den största utsläppskällan i fråga om svaveloxid (försurning
            och hälsoproblem) och kväveoxider (övergödning och hälsoproblem)
            i EU. Den 1 januari 2015 skärptes kraven på svavelhalten i marina
            bränslen i Östersjön och Nordsjön (SECA), men dagens åtgärder
            för att minska kväveutsläppen är otillräckliga. Krav på kväverening
            för nybyggda fartyg som trafikerar Östersjön och Nordsjön infördes
            i januari 2021. Problemet är att fartyg har lång livslängd, och
            då krävs kraftfulla åtgärder som minskar äldre fartygs utsläpp.
            Det är viktigt att ansträngningarna för högre miljökrav påskyndas
            med tydliga krav då det kan ta 30 år innan hela fartygs­flottan
            är utbytt och följer de nya reglerna. Det finns väl beprövad katalysatorteknik
            som tar bort 90 procent av kväveutsläppen och följaktligen inga
            tekniska hinder för kväve­rening av fartyg.
          </p>
          <p xml:id="i-NS7zgTDiTzvDmXzghNwG6o">
            Regeringen bör agera för att Sverige verkar för att det inom
            NECA-klassade områden blir möjligt att införa bindande regler
            för kväverening även för befintliga fartyg så att fartyg utan
            kväverening inte trafikerar Östersjön. Detta bör riksdagen ställa
            sig bakom och ge regeringen till känna.
          </p>
          <head xml:id="i-M5pTAVe9uLVftS6ASbmcvF" type="h1">
            10 Förbjud utsläpp av tvättvatten från skrubbrar till havet
          </head>
          <p xml:id="i-UoyxhKQuzVdJKb4HF1ubpJ">
            När svaveldirektivet implementerades tilläts en lösning med s.k.
            open loop-skrubbrar på fartyg som använder svavelhaltigt bränsle
            i SECA-området. Detta innebär att svavlet som tvättas bort från
            skrubberanläggningens avgaser släpps ut i havet i stället för
            i luften, vilket var fallet innan svaveldirektivets implementering.
            Lösningen bedömdes vara mer ekonomisk för rederierna och baserades
            på antagandet att svavlet skulle spädas ut i havsvattnet och därmed
            inte skada den marina miljön. Nya forskningsrön från bl.a. IVL
            Svenska Miljöinstitutet har dock visat att svavelutsläpp till
            vatten utgör allvarliga konsekvenser för djurplankton, vilket
            i sin tur påverkar hela det marina ekosystemet. De skadliga effekterna
            uppstår redan vid låga halter av skrubbervatten. Även höga halter
            av tungmetaller och PAH:er har påvisats i skrubbervatten. Skrubbervattnets
            skadliga effekter förstärks av att det släpps ut i ytvatten, vilket
            är den främsta livsmiljön för djur- och växtplankton, många fiskarter
            och ryggradslösa djur som musslor, sjöstjärnor och kräftdjur,
            och av att farlederna går längs de artrika kustområdena.
          </p>
          <p xml:id="i-4qqLggeGVxEKuP8JJz98gK">
            Med facit i hand var det en fatal missbedömning att tillåta open
            loop-skrubbrar för svavelrening. Beslutet fattades med bristfälligt
            faktaunderlag och med ekonomiska motiv. Vänsterpartiet anser att
            man i första hand bör främja sjöfartens klimatomställning och
            fasa ut de fossila bränslena, framför allt den smutsiga bunkeroljan.
            I andra hand bör man gå över till svavelfria bränslen som gör
            att skrubbrar inte behövs i sjöfarten. Eftersom användning av
            bunkerolja tyvärr kommer att vara en verklighet en tid fram­över
            behöver användning av open loop-skrubbrar skyndsamt förbjudas
            och ersättas med closed loop-anläggningar som samlar in skrubbervattnet
            som sedan lämnas in i hamn för lämplig rening och behandling.
          </p>
          <p xml:id="i-ADY4E5SrjzBrdtqwkhfHFa">
            Regeringen bör agera för att Sverige verkar för ett förbud mot
            open loop-skrubbrar och utreda om ett nationellt förbud mot dem
            är genomförbart. Detta bör riksdagen ställa sig bakom och ge regeringen
            till känna.
          </p>
          <head xml:id="i-A5sdXTZF3ZoVShzXMUKNd5" type="h1">
            11 Farledsavgifterna bör styra mot transport‑, miljö- och klimatpolitiska
            mål
          </head>
          <p xml:id="i-Qo4SMtN2AAR89igzeohjKs">
            Nuvarande farledsavgifter utgör en konkurrensnackdel för handelssjöfarten.
            Farleds­avgifterna används för att täcka infrastrukturkostnader
            för fiskerinäringen och skärgårds- och fritidsbåtstrafiken samt
            kostnader för åtaganden hos Sjöfartsverket. Detta innebär att
            sjöfarten får en stor kostnadsbörda jämfört med andra trafikslag.
            För att täcka upp för Sjöfartsverkets bristande finansiering har
            farledsavgifterna höjts flera gånger under de senare åren.
          </p>
          <p xml:id="i-RHjDaJW4ChLH2cENkJbFK9">
            Sjöfartsverket har gjort en omläggning av avgifterna som har
            fått mycket kritik från sjöfartsbranschen. Kostnaderna har ökat
            ytterligare och miljödifferentieringen och incitamenten för omställning
            till miljövänligare fartyg har minskat. Det finns tydliga skäl
            för regeringen att göra en översyn av de avgifter som staten,
            genom myndigheterna, tar ut från sjöfarten.
          </p>
          <p xml:id="i-5EXWLKdGPDZ4q3Ju4HNyMx">
            Vänsterpartiet anser att en permanent lösning som inte missgynnar
            sjöfarten jämfört med andra trafikslag och samtidigt ökar miljödifferentieringen
            av avgiften måste tas fram för finansiering av farleder. Vi ser
            stora skäl till att ytterligare stimulera de rederier som ligger
            före i miljöåtgärder genom utvidgad miljödifferentiering av farledsavgifter.
            Dessa rederier gynnas inte i dagens system. Farledsavgifterna
            bör utformas på ett sätt som styr mot de trafikpolitiska och miljö-
            och klimatpolitiska målen. Enligt riksdagens tillkännagivande
            till regeringen bör regeringen se över den s.k. miljödifferentieringen
            av farledsavgifter för att säkra att avgifterna uppmuntrar till
            klimatåtgärder utan att miss­gynna sjöfarten som transportslag.
            Vi förutsätter att regeringen skyndsamt återkommer till riksdagen
            om detta.
          </p>
          <head xml:id="i-7qVsH6Xuvb7ZJ4mYRbC7u9" type="h1">
            12 Kompetensförsörjning i svensk sjöfart
          </head>
          <p xml:id="i-Mjq4aYcmHWP5qHVTXccnen">
            Bristen på utbildad personal är ett problem för svensk sjöfart,
            inte minst för den inre sjöfarten. Vänsterpartiet vill ha åtgärder
            som dels lockar studenter till utbildningarna, dels underlättar
            för studenterna att utbilda sig till olika sjöfartsyrken.
          </p>
          <p xml:id="i-JEPPZPRaGjawAbXHy8HXsn">
            Regeringen bör snarast göra en översyn av utbildning och certifiering
            för sjöfolk och utreda ytterligare certifieringssteg, speciellt
            för inlandssjöfart. Detta bör riksdagen ställa sig bakom och ge
            regeringen till känna.
          </p>
          <head xml:id="i-QeaFcbuMmCk1QPaNtgVk6w" type="h1">
            13 Inför obligatoriskt förarbevis för snabbgående båtar
          </head>
          <p xml:id="i-WrpQ97E6JwF7w3HSZnNm6C">
            Vänsterpartiet hade länge drivit på för obligatoriskt förarbevis
            för vattenskotrar och välkomnar det nya regelverk som håller på
            att träda i kraft. Vi vill dock gärna se en högre åldersgräns
            och mer omfattande krav för framförande av vattenskoter.
          </p>
          <p xml:id="i-Pro8iaA9HXaS77fDxytKAv">
            En relaterad fråga är förarintyg för andra snabbgående fritidsbåtar.
            Antalet fritids­båtar, inte sällan med oerfarna förare, har ökat
            kraftigt under pandemin. I dagsläget är utbildning frivilligt
            även för fritidsbåtar med mycket höga hastigheter. Vårdslös körning
            med snabbgående fritidsbåtar är ett problem som inte bara utgör
            ett störningsmoment för andra trafikanter på vatten utan även
            en trafikfara med olycksrisk både för förarna själva, för deras
            passagerare och för allmänheten. Dessutom kan vårdslös körning
            skada det marina växt- och djurlivet, särskilt under sjöfåglarnas
            häckning. Därför bör förar­bevis för snabbgående motorbåtar införas
            på liknande sätt som förarbeviset för vatten­skotrar.
          </p>
          <p xml:id="i-6Av7wGrCvTgNijcQmUFsfy">
            Regeringen bör skyndsamt återkomma med förslag på införande av
            förarbevis med 18 års åldersgräns för att köra snabbgående fritidsbåtar
            med hastighetskapacitet från 15 knop och uppåt. Detta bör riksdagen
            ställa sig bakom och ge regeringen till känna.
          </p>
          <p xml:id="i-NVCxRaW9cMkjN94qowmUXu">
            Regeringen bör skyndsamt återkomma med förslag på höjning av
            åldersgränsen för förarbevis för vattenskoter till 18 år. Detta
            bör riksdagen ställa sig bakom och ge regeringen till känna.
          </p>
          <head xml:id="i-9Mkr3vJij1URFaGdg3mW9P" type="h1">
            14 Tillgänglighet, rimliga priser och lägsta möjliga klimat-
            och miljöpåverkan bör prioriteras i Gotlandstrafiken
          </head>
          <p xml:id="i-67wbr75y82Rp64otrMFPbQ">
            Färjetrafiken mellan Gotland och fastlandet är det absolut viktigaste
            transportsättet för gods- och persontransporter mellan Gotland
            och det svenska fastlandet. Färjetrafiken är att jämföra med en
            landsväg och måste därför ges goda och långsiktiga förutsättningar.
            Vänsterpartiets grundhållning är att staten måste ge förutsättningar
            för att personer och gods ska kunna transporteras mellan Gotland
            och fastlandet utan avgörande merkostnad. Det innebär att man
            för att få en fungerande trafik måste ta hänsyn till hela resan
            inklusive samarbete med kollektivtrafiken på fastlandet, hållbarheten
            i hamnar och i driften, snabba resor, konkurrenskraftiga priser,
            turtäthet och kvalitet. Vi anser att den grund­hållningen stärks
            av Trafikanalys rapport om Gotlandstrafiken (Användning och styrning
            av anslaget till trafikavtal, rapport 2012:15) där man föreslår
            att Gotlands­trafiken ska ses som en ersättning för en fast förbindelse
            och att färjetrafiken i praktiken ska fungera som en ersättning
            för en broförbindelse.
          </p>
          <p xml:id="i-P6rTJ6NWxoaQut4oLwz9ma">
            I dagsläget är det dessvärre inte så. Gotlandstrafiken är upphandlad
            och väldigt få rederier har möjlighet att lägga anbud på trafiken.
            Resultatet har blivit höga biljettpriser för att trafikeringen
            överhuvudtaget ska kunna upprätthållas. Detta drabbar alla gotlän­ningar,
            företag och också besöksnäringen. Fraktkostnaderna för gotländska
            varor är betydligt högre än fraktkostnaderna för varor producerade
            på fastlandet. Detta gör att gotländska producenter har mindre
            marginaler och är känsliga för höjda priser i Gotlands­trafiken,
            alldeles speciellt under en pågående kontraktsperiod. Det har
            visat sig att kraftiga prishöjningar kan göras när som helst och
            med relativt kort varsel, vilket ställer till problem för Gotland.
            För de gotländska företagarnas konkurrenskraft är priser, turtäthet
            och kort överfartstid viktigast. Region Gotland och Länsstyrelsen
            i Gotlands län har tidigare krävt konkurrenskraftiga och låga
            priser i färjetrafiken, ”vägpriser”, jämfört med motsvarande sträckor
            på landsväg. Vänsterpartiet instämmer i det förslaget.
          </p>
          <p xml:id="i-DuJU9GPtkM18GjKFZ8DECW">
            En ny anbudsperiod för den upphandlade Gotlandstrafiken närmar
            sig. En utredning som analyserar alternativa upphandlingsformer
            och principer för nästa avtalsperiod presenterades 15 september
            2021 och trafikavtalet för nästa tioårsperiod ska påbörjas 2027.
            Rapporten är mycket undermålig. Vänsterpartiet, till skillnad
            mot Trafikverket, anser att långsiktighet, förutsägbarhet, låga
            priser, bra tidtabeller och snabba, moderna färjor med mer miljöanpassade
            drivmedel är avgörande komponenter i den framtida trafiken. Inte
            många rederier har förutsättningar att lägga anbud i en upphandling
            av trafiken eftersom detta kräver en viss typ av fartyg som tar
            tid och pengar att utveckla – man måste alltså ha tid och medel
            att införskaffa anpassade fartyg samt tillräckligt med långsiktighet
            för att kunna få en avkastning på investeringen. Det är sannolikt
            bara ett rederi som i dag klarar att lägga ett anbud inom de ramar
            som ställs upp, och detta rederi har alltså i princip en monopolsituation,
            detta utifrån redan ägda fartyg och infrastruktur. Vi vet också
            att trafiken inte kan bedrivas utan statligt stöd, vilket också
            gör att det vinstdrivande företag som vinner upphandlingen sedan
            har ett monopol på något som många människor och en hel region
            är helt beroende av och som till stor del finansieras med statliga
            medel samtidigt som varje upphandling innebär en risk för försämringar.
            Företaget i fråga har också ganska stor marginal för möjliga och
            plötsliga prishöjningar, vilket inverkar menligt på både förutsägbarhet
            och långsiktighet.
          </p>
          <p xml:id="i-9uYK4TR1wM6ewofsJ3EVR9">
            Trafiken under kommande avtalsperiod måste bygga på att Gotlandstrafiken
            ska främja öns regionala utveckling. Det sker genom att trafiken
            har en god tillgänglighet vad avser kapacitet, tidtabell, turlista
            och pris. Bastrafiken måste året runt bygga på moderna snabbfärjor
            med lägsta möjliga utsläpp och stärkt tillgänglighet. Gotland
            måste få lika bra förutsättningar som alla andra regioner i Sverige.
            Att Gotlandstrafiken fungerar optimalt är viktigt för hela Sverige.
            Gotland är inte bara ett populärt besöksmål utan också en stor
            producent av livsmedel för hela landet. Ännu högre priser och
            sämre tid­tabeller skulle försvåra detta väsentligen, vilket skulle
            drabba även fastlandet.
          </p>
          <p xml:id="i-H6jS474T1sos3L95Koaqrs">
            Tyvärr ger inte Trafikverkets rapport om alternativa modeller
            för färjetrafik till Gotland mycket hopp för framtiden. Kraftigt
            höjda priser, längre överfartstider eller användning av andra
            hamnar på fastlandet eller en kombination av dessa ses som sätt
            att åstadkomma Gotlandstrafikens finansiering, trots att Gotlandsfärjan
            är Gotlands lands­väg och livsnerv. Allt utan genomgående analyser,
            både gällande priser, andra hamnar och tidtabeller. Vidare anser
            Vänsterpartiet att Gotland inte ensamt kan förväntas finansiera
            Gotlandstrafikens klimat- och miljöomställning utan att denna
            ska finansieras solidariskt precis som omställningen i övriga
            landet. Trafikverket tänker sig också att man kan använda andra
            hamnar på fastlandet. Det har inte gjorts någon konsekvensanalys
            av detta och konsekvenserna skulle kunna bli mycket negativa.
            Hela det gotländska samhället, inte bara näringslivet utan även
            kultur- och idrottslivet och hela civilsamhället, påverkas kraftigt
            av eventuella försämringar och därför bör en noggrann konsekvensanalys
            med Gotlands regionala utveckling som fokus föregå varje förändring.
          </p>
          <p xml:id="i-A6yNH3X165eBGhesG3HkGL">
            Även om förslag om förstatligande är bra så ligger ett sådant
            alltför långt fram i tiden. Trafikverket landar i att tonnaget
            ska ägas av staten men driften upphandlas, något som inte bara
            gör att problemen inte åtgärdas fullt ut utan också att risken
            för social dump­ning och lägre kvalitet ökar. Varnande exempel
            finns i övrig kollektivtrafik där driften upphandlas. Vänsterpartiet
            anser att rapportens modell 4, Gotlandstrafiken helt i statlig
            regi, är den modell som bör fungera bäst. Med denna modell får
            staten full kontroll över sådant som verksamheten, dess kostnader,
            prisbilden, utvecklingen av tonnaget och personalansvaret. Vidare
            anser vi att Region Gotland bör få full insyn i verksamheten och
            stor grad av påverkan.
          </p>
          <p xml:id="i-X8faiBy3eV1iV6w93JLa3W">
            Vänsterpartiet anser att Gotland behöver få trygga och goda villkor
            för sin trafik och att vissa principer bör slås fast gällande
            Gotlandstrafiken, principer som gör att Gotland inte vid varje
            upphandling måste kämpa för att bibehålla hyfsade villkor. Vi
            anser också att trafiken, precis som den statliga väginfrastrukturen,
            gör sig bäst i statlig regi och ska ses som en del av den statliga
            infrastrukturen.
          </p>
          <p xml:id="i-TPKH1xTuLa419Q2mgBLwXQ">
            Regeringen bör ge Trafikverket i uppdrag att, gärna via Färjerederiet,
            ta fram ett förslag för helförstatligande av Gotlandstrafiken
            när den nuvarande avtalsperioden löper ut. Detta bör riksdagen
            ställa sig bakom och ge regeringen till känna.
          </p>
          <p xml:id="i-EqDQokxWkwo2Y2G7FzpkbQ">
            Regeringen bör ge Trafikverket i uppdrag att tillsammans med
            Region Gotland utforma ett regelverk gällande kvalitet, prissättning,
            turtäthet, restider och miljö- och klimatanpassning av fartygen
            och att regelverket regelbundet ska uppdateras med grunden att
            förbättringar ska ske men aldrig försämringar. Detta bör riksdagen
            ställa sig bakom och ge regeringen till känna.
          </p>
          <p xml:id="i-9WH3sX9RRu7QkuEis1h9Cg">
            Regeringen bör ge Trafikverket i uppdrag att ta fram samverkansformer
            för att ge region Gotland full insyn i och betydande påverkansmöjligheter
            över Gotlandstrafiken. Detta bör riksdagen ställa sig bakom och
            ge regeringen till känna.
          </p>
        </div>
        <div xml:id="i-5uxoYYpmArzA4HT96SHhzB" type="signatureBlock">
          <list xml:id="i-UQGnoaXWEuEjDKxRERsaSL">
            <item xml:id="i-3BBziD9osjFL4PJkvnJbyy" who="i-G9GHaoV5TJoYjtjUJ6EXYj" type="signature">
              Jessica Thunander (V)
            </item>
            <item xml:id="i-AnMRppkG5JDrJFzZi41CCZ" who="i-6CAgZyR6FvVqYZHQfCw5HJ" type="signature">
              Hanna Gunnarsson (V)
            </item>
            <item xml:id="i-7Dq9w8DCh5M359T2gLGSMK" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-XydxLccZnQJtAx33T8YKBQ" who="i-7EGhEVdWhirq9oiHvVcrQR" type="signature">
              Lotta Johnsson Fornarve (V)
            </item>
            <item xml:id="i-RZEdJPRTtvC7buHRpQFNrU" who="i-CgLZxiLTqtr669ULBLHcuK" type="signature">
              Yasmine Posio (V)
            </item>
            <item xml:id="i-DFR6a7P4exs9hGBy939hPV" who="i-KNRqa17M8avm4WSafSQiUy" type="signature">
              Elin Segerlind (V)
            </item>
            <item xml:id="i-9iA4PNhkkJUig8uXVuTmTF" who="i-HG8uLqLT7SnwSx5YRobkVr" type="signature">
              Håkan Svenneling (V)
            </item>
          </list>
        </div>
      </div>
    </body>
  </text>
</TEI>
