<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-UbU-00014">
  <teiHeader>
    <fileDesc>
      <titleStmt>
        <title>med anledning av prop. 2009/10:165 Den nya skollagen – för kunskap, valfrihet och trygghet</title>
        <author corresp="i-2GE534P2Foy3WpqKPVNeW8">av Mats Pertoft m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2009/10:165 Den nya skollagen – för kunskap, valfrihet och trygghet</title>
          <idno type="rdwebb">GX02Ub14</idno>
          <rs type="number">Ub14</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/GX02Ub14/text</ref>
          <ref type="dokument_url_html">http://data.riksdagen.se/dokument/GX02Ub14</ref>
          <ref type="dokumentstatus_url_xml">http://data.riksdagen.se/dokumentstatus/GX02Ub14</ref>
          <ref type="doc">http://data.riksdagen.se/fil/FD2AF7D0-EC68-46EE-9EA2-3B7CED9C33CE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-PPtpTU7erj7n8C4rdQihuK</idno>
            <name>Lage Rahm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-PUeeSJpKvM2i8xX3t18yUm"/>
        <correspContext corresp="i-PUeeSJpKvM2i8xX3t18yUm">
          <ref>Proposition 2009/10:165</ref>
        </correspContext>
        <correspAction xml:id="i-QocMqVLePMajjV62MSFbhF" type="signed"/>
        <correspContext corresp="i-QocMqVLePMajjV62MSFbhF">
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-PPtpTU7erj7n8C4rdQihuK"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction type="referral" xml:id="i-EE1khsVBZ7ga3A7QVD2ChV">
          <date when="2010-04-16"/>
        </correspAction>
        <correspAction type="dismissal" xml:id="i-GuAM9sxsByjhE4om941u6R">
          <date when="2010-04-15"/>
        </correspAction>
        <correspAction type="dismissal" xml:id="i-T86sibR9isbNGwSqgxhB8R">
          <date when="2010-04-15"/>
        </correspAction>
        <correspAction type="transfer" xml:id="i-MfSai7xMhdoNJk4ye1LYTN">
          <date when="2010-04-14"/>
        </correspAction>
        <correspAction type="submission" xml:id="i-Nyf1aJ5FksPNRFT36FMCxa">
          <date when="2010-04-14"/>
        </correspAction>
        <correspAction type="assigned" xml:id="i-MSi7e3bDtqcmtDEbuSVfDf"/>
        <correspContext corresp="i-MSi7e3bDtqcmtDEbuSVfDf">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="TOC" xml:id="i-DiXYsoLHEyJugHL5Nf9t51">
          <head xml:id="i-8CviNCM6CxrgwVjM5USHMZ">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 5
            </item>
            <item>
              4 Utgångspunkter för skolväsendet 5
            </item>
            <item>
              4.1 Syftet med utbildningen inom skolväsendet 5
            </item>
            <item>
              4.2 Gemensamt rödgrönt förslag: Alla skolor ska vara bra skolor
              6
            </item>
            <item>
              4.3 Gemensamt rödgrönt förslag: Tydligare uppdrag för skolan
              att vara en mötesplats 6
            </item>
            <item>
              4.4 Gemensamt rödgrönt förslag: Elevens rätt till kunskap 7
            </item>
            <item>
              5 Frihet och mångfald 7
            </item>
            <item>
              5.1 Vikten av ökad lokal frihet 7
            </item>
            <item>
              5.2 Alternativa läroplaner och kursplaner 7
            </item>
            <item>
              5.3 Avskaffa timplanen 8
            </item>
            <item>
              5.4 Flexibel skolstart 8
            </item>
            <item>
              5.5 Egna ämnen och lokala varianter 9
            </item>
            <item>
              5.6 Undantag från skyldighet att sätta betyg 9
            </item>
            <item>
              6 Lärares behörighet 10
            </item>
            <item>
              6.1 Gemensamt rödgrönt förslag: Kvalitetssäkrad betygssättning
              10
            </item>
            <item>
              7 Gemensamt rödgrönt förslag: Kvalitetssäkring och uppföljning
              11
            </item>
            <item>
              8 Kommunala och enskilda huvudmän 11
            </item>
            <item>
              8.1 Gemensamt rödgrönt förslag: Lika regler för kommunala och
              enskilda huvudmän 11
            </item>
            <item>
              8.2 Ytterligare förslag som gör villkoren mer lika 12
            </item>
            <item>
              8.3 Samverkan mellan kommunala och enskilda huvudmän 13
            </item>
            <item>
              9 Tillsyn 13
            </item>
            <item>
              10 Betyg 13
            </item>
            <item>
              10.1 Gemensamt rödgrönt förslag: Skriftliga omdömen ska inte
              vara betygsliknande 13
            </item>
            <item>
              10.2 Inga skriftliga omdömen i ordning och uppförande 14
            </item>
            <item>
              11 Elevers inflytande och rättigheter 14
            </item>
            <item>
              11.1 Gemensamt rödgrönt förslag: Elevinflytande på riktigt 14
            </item>
            <item>
              11.2 Formerna för elevers inflytande detaljregleras 15
            </item>
            <item>
              11.3 Möjlighet att överklaga åtgärdsprogram 15
            </item>
            <item>
              12 Gemensamt rödgrönt förslag: Trygghet och studiero 15
            </item>
            <item>
              12.1 Regeringens förslag om disciplinära åtgärder 16
            </item>
            <item>
              13 Gemensamt rödgrönt förslag: Elevhälsa 17
            </item>
            <item>
              14 Gemensamt rödgrönt förslag: Avgifter i skolan 17
            </item>
            <item>
              15 Gemensamt rödgrönt förslag: Teoretiska antagningsprov i grundskolan
              18
            </item>
            <item>
              16 Modersmålsundervisning 18
            </item>
            <item>
              16.1 Gemensamt rödgrönt förslag: Förskolan och modersmålsundervisning
              18
            </item>
            <item>
              16.2 Utvidgad rätt till modersmålsundervisning i grundskolan
              19
            </item>
            <item>
              16.3 Förbättrade möjligheter till ämnesundervisning på andra
              språk 19
            </item>
            <item>
              17 Förskolan och fritidshemmen 19
            </item>
            <item>
              17.1 Gemensamt rödgrönt förslag: Förskolans ledning 19
            </item>
            <item>
              17.2 Barnomsorg på obekväm arbetstid 20
            </item>
            <item>
              17.3 Gemensamt rödgrönt förslag: Barnomsorgspeng 20
            </item>
            <item>
              17.4 Gemensamt rödgrönt förslag: Arbetsmiljölagen i förskolan
              20
            </item>
            <item>
              18 Gymnasiet 21
            </item>
            <item>
              18.1 Gemensamt rödgrönt förslag: Behörighet till gymnasieskolan
              21
            </item>
            <item>
              18.2 Gemensamt rödgrönt förslag: Gymnasieskolan och högskolebehörighet
              21
            </item>
            <item>
              18.3 Introduktionsutbildningar i gymnasieskolan 21
            </item>
            <item>
              19 Vuxenutbildningen 22
            </item>
            <item>
              19.1 Målet med vuxenutbildningen 22
            </item>
            <item>
              19.2 Stärkt rätt till vuxenutbildning 22
            </item>
          </list>
        </div>
        <div type="motProposal" subtype="förslag">
          <head xml:id="i-3y67o23c4drsajHJhKkSZx">
            2 Förslag till riksdagsbeslut
          </head>
          <list style="ol">
            <item xml:id="i-K8anqZEQiDa9MoCoCct6iK">
              Riksdagen avslår proposition 2009/10:165 Den nya skollagen för
              kunskap, valfrihet och trygghet.
            </item>
            <item xml:id="i-NwMJ1qob1JYW5GrziGiWTk">
              Riksdagen tillkännager för regeringen som sin mening vad som
              anförs i motionen om syftet med utbildningen inom skolväsendet.
            </item>
            <item xml:id="i-EYVLDgiUpHy77UujgAHaMX">
              Riksdagen tillkännager för regeringen som sin mening vad som
              anförs i motionen om kommuners möjlighet att fördela resurser
              mellan skolor efter elevernas behov.
            </item>
            <item xml:id="i-JYBuCpy5RoUGttWqRBjoHY">
              Riksdagen tillkännager för regeringen som sin mening vad som
              anförs i motionen om ett tydligare uppdrag för skolan att vara
              en mötesplats.
            </item>
            <item xml:id="i-XXCiVHQxCcezw6RCGmF1V6">
              Riksdagen tillkännager för regeringen som sin mening vad som
              anförs i motionen om elevers rätt till kunskap.
            </item>
            <item xml:id="i-4LKvjHxC6pJK7LC3GZdMp7">
              Riksdagen tillkännager för regeringen som sin mening vad som
              anförs i motionen om alternativa läroplaner och kursplaner.
            </item>
            <item xml:id="i-USYVFRz9osLhv2TzZoGzsg">
              Riksdagen tillkännager för regeringen som sin mening vad som
              anförs i motionen om att timplanen bör avskaffas.
            </item>
            <item xml:id="i-FDGTrsCFxtfZt95wEormY4">
              Riksdagen tillkännager för regeringen som sin mening vad som
              anförs i motionen om flexibel skolstart.
            </item>
            <item xml:id="i-MJQuzggyMcD69aZYQB8KLP">
              Riksdagen tillkännager för regeringen som sin mening vad som
              anförs i motionen om egna ämnen.
            </item>
            <item xml:id="i-Mkj1KBD21HwpSNh57BUki9">
              Riksdagen tillkännager för regeringen som sin mening vad som
              anförs i motionen om lokala varianter på gymnasiets program.
            </item>
            <item xml:id="i-4j43qVS1L8kf9yV8TDysnt">
              Riksdagen tillkännager för regeringen som sin mening vad som
              anförs i motionen om undantag från skyldigheten att sätta betyg.
            </item>
            <item xml:id="i-4HQskE3592gMr5x6e19ZCC">
              Riksdagen tillkännager för regeringen som sin mening vad som
              anförs i motionen om lärares behörighet.
            </item>
            <item xml:id="i-RYmcamUhr869haB8RbKUuq">
              Riksdagen tillkännager för regeringen som sin mening vad som
              anförs i motionen om att regeringen snarast måste återkomma till
              riksdagen med förslag om hur kvaliteten i betygssättningen ska
              säkras, t.ex. genom att endast behöriga och utbildade lärare får
              möjlighet att sätta betyg.
            </item>
            <item xml:id="i-MihMPqK1rRrb4ykBWG8Ypp">
              Riksdagen tillkännager för regeringen som sin mening vad som
              anförs i motionen om kravet på obligatoriska kvalitetsredovisningar.
            </item>
            <item xml:id="i-FUFWBzMNBsjMLRQcZES4no">
              Riksdagen tillkännager för regeringen som sin mening vad som
              anförs i motionen om lika regler för kommunala och enskilda huvudmän.
            </item>
            <item xml:id="i-M62rVUprZd8rjTVB1hw3cC">
              Riksdagen tillkännager för regeringen som sin mening vad som
              anförs i motionen om tillsyn.
            </item>
            <item xml:id="i-KTkpe6Qqzvqc7xZRWvdPUH">
              Riksdagen tillkännager för regeringen som sin mening vad som
              anförs i motionen om att skriftliga omdömen inte ska vara betygsliknande.
            </item>
            <item xml:id="i-P7DjoJKdzWwfeMYpcExMYQ">
              Riksdagen tillkännager för regeringen som sin mening vad som
              anförs i motionen om att det inte ska vara möjligt för skolor
              att utfärda skriftliga omdömen i ordning och uppförande.
            </item>
            <item xml:id="i-TMPnBhLQrw2sdCPm8nyy8">
              Riksdagen tillkännager för regeringen som sin mening vad som
              anförs i motionen om elevers inflytande.
            </item>
            <item xml:id="i-BDURycuZcZjoxGD9UxyiHH">
              Riksdagen tillkännager för regeringen som sin mening vad som
              anförs i motionen om att formerna för elevernas inflytande inte
              ska detaljregleras.
            </item>
            <item xml:id="i-85DWjH83UEodgSXG5p2a6x">
              Riksdagen tillkännager för regeringen som sin mening vad som
              anförs i motionen om trygghet och studiero.
            </item>
            <item xml:id="i-7SDr4nXV5uM8VHcSFAbzg9">
              Riksdagen tillkännager för regeringen som sin mening vad som
              anförs i motionen om disciplinära åtgärder.
            </item>
            <item xml:id="i-BbCKgULJsa2cQJcaGwYNZP">
              Riksdagen tillkännager för regeringen som sin mening vad som
              anförs i motionen om elevhälsa.
            </item>
            <item xml:id="i-GpKTQHZ6yyeHgjLVo5cUkU">
              Riksdagen tillkännager för regeringen som sin mening vad som
              anförs i motionen om avgifter i skolan.
            </item>
            <item xml:id="i-YSGTWAAmLg7hTuWSnFmbT">
              Riksdagen tillkännager för regeringen som sin mening vad som
              anförs i motionen om teoretiska antagningsprov i grundskolan.
            </item>
            <item xml:id="i-TPB2QLexzMzgdPbLH2GyUj">
              Riksdagen tillkännager för regeringen som sin mening vad som
              anförs i motionen om modersmålsundervisning i förskolan.
            </item>
            <item xml:id="i-XK3sLsPM5nJ1HyfqAMZWBZ">
              Riksdagen tillkännager för regeringen som sin mening vad som
              anförs i motionen om utvidgad rätt till modersmålsundervisning
              i grundskolan.
            </item>
            <item xml:id="i-HHjFh5zVZv7yC9k7dzXWa1">
              Riksdagen tillkännager för regeringen som sin mening vad som
              anförs i motionen om förskolans ledning.
            </item>
            <item xml:id="i-3BQdFk4CXLKwSH3nG6kxrF">
              Riksdagen tillkännager för regeringen som sin mening vad som
              anförs i motionen om barnomsorg på obekväm arbetstid.
            </item>
            <item xml:id="i-VbLPz8kqn55ZGUnZckRt1g">
              Riksdagen tillkännager för regeringen som sin mening vad som
              anförs i motionen om barnomsorgspeng.
            </item>
            <item xml:id="i-YPyQVYMS7aDGnhzGqmXaZT">
              Riksdagen tillkännager för regeringen som sin mening vad som
              anförs i motionen om arbetsmiljölagen och förskolan.
            </item>
            <item xml:id="i-C1isfYdLovykTtkqP1B6Cx">
              Riksdagen tillkännager för regeringen som sin mening vad som
              anförs i motionen om att det som behörighet för antagning till
              alla gymnasieprogram ska krävas godkänt i åtta ämnen, däribland
              svenska, engelska och matematik.
            </item>
            <item xml:id="i-XLV1y16ZXaZufW7k2fFetY">
              Riksdagen tillkännager för regeringen som sin mening vad som
              anförs i motionen om gymnasieskolan och högskolebehörighet.
            </item>
            <item xml:id="i-WqHHHDP7r9TXtLGyC1bBRS">
              Riksdagen tillkännager för regeringen som sin mening vad som
              anförs i motionen om målet för vuxenutbildningen.
            </item>
            <item xml:id="i-ELQRCyZ9BtaissCyDaFm5w">
              Riksdagen tillkännager för regeringen som sin mening vad som
              anförs i motionen om stärkt rätt till vuxenutbildning.
            </item>
          </list>
        </div>
        <div type="motContent">
          <head type="h1" xml:id="i-TwnWY4mVDxapQ8Jy6en8Xw">
            3 Inledning
          </head>
          <p xml:id="i-E2iqwxZ1FiUtvVW8RhuiH9">
            Grön utbildningspolitik är en politik där eleven står i centrum.
            Vår syn på skolan bygger på att alla människor i grunden är aktiva
            och kreativa, med en möjlighet att bli solidariska, ansvarstagande
            och empatiska individer. I stället för att göra lärarna, föräldrarna
            eller facket till den viktigaste utgångspunkten för skolpolitiken
            tar vi mycket tydligt ställning för att utbildningen i första
            hand måste utgå från barnen, ungdomarna och studenterna.
          </p>
          <p xml:id="i-XBP1VkDgzyN2AY38mrzpKb">
            Skolans uppgift är att så långt som möjligt skapa optimala förutsättningar
            för varje individ att förverkliga sin strävan efter kunskap och
            utveckling. En av de viktigaste förutsättningarna för att förverkliga
            denna strävan är att den sker på den enskilda individens egna
            villkor.
          </p>
          <p xml:id="i-McSGfrEGdAZTavb8W3L6pi">
            Det finns inte bara ett sätt att bedriva undervisning på. Miljöpartiet
            de gröna vill främja mångfalden inom skolan. Vi vill se en utveckling
            där man stöder skolornas möjligheter att använda sig av olika
            typer av pedagogik och att profilera sig på olika sätt. Vi vill
            att alla ska få plats i skolan, att eleverna ska ges utrymme att
            utveckla sin egen identitet och att skolan ska fungera inspirerande
            i denna process. Regeringens proposition innehåller en del förslag
            som går i rätt riktning, men det finns en tendens till statlig
            detaljreglering i för stor utsträckning.
          </p>
          <p xml:id="i-UvWB3GnBqmWC8Vu7Cu9oyD">
            Miljöpartiet, Socialdemokraterna och Vänsterpartiet delar åsikt
            i många frågor som rör utbildningsväsendet. Därför presenterar
            vi i denna motion en rad gemensamma rödgröna förslag. I många
            fall delar vi rödgröna också regeringens bedömning, som i stora
            delar utgår från det utkast till lagrådsremiss med förslag till
            en ny skollag m.m. (U2005/5584/S) som våra respektive tre partier
            behandlade under förra mandatperioden. Beredningstiden för regeringens
            proposition har dock, trots det mycket omfattande materialet,
            varit mycket kort. Lagrådet har också lämnat omfattande synpunkter
            på både struktur och innehåll, vilket gör det svårt att få en
            klar bild av hur regeringen behandlat kritiken och tillgodosett
            synpunkterna, och om det skett på ett tillfredsställande sätt.
            Vi föreslår därför att riksdagen avvisar propositionen.
          </p>
          <head type="h1" xml:id="i-YTenjXsh6dmnKRKsjWbNvk">
            4 Utgångspunkter för skolväsendet
          </head>
          <head type="h2" xml:id="i-6CgH38BMucPhqJkT2yhWzG">
            4.1 Syftet med utbildningen inom skolväsendet
          </head>
          <p xml:id="i-H5m2qovL4me4Zs6b1f81B2">
            Regeringen föreslår en ny formulering för syftet med skolväsendet.
            Det formuleras i första kapitlets fjärde paragraf. Miljöpartiet
            anser att syftet i stort är väl formulerat. Alla barns och elevers
            utveckling och lärande ska främjas liksom en livslång lust att
            lära. Respekten för mänskliga rättigheter och demokratiska värderingar
            lyfts också fram, vilket är bra. Miljöpartiet anser dock att jämställdhets-
            och hbt-perspektiven saknas i formuleringarna samt att det bör
            framgå att skolan även bör främja hälsa och hållbar utveckling.
          </p>
          <head type="h2" xml:id="i-H2g6kjbq63vfFc2Se6RBNv">
            4.2 Gemensamt rödgrönt förslag: Alla skolor ska vara bra skolor
          </head>
          <p xml:id="i-NPyYQBJtZqe9bfv9F2sFqx">
            Alla barn har rätt att utvecklas och nå kunskapsmålen, oavsett
            vilka förutsättningar de har, vilken utbildning eller inkomst
            föräldrarna har, eller var barnen bor. Skolans sätt att fungera
            har avgörande betydelse för om eleverna når målen eller inte.
            Om inte skolan lyckas i sitt uppdrag slår den sociala bakgrunden
            igenom. Därför måste alla skolor vara bra skolor. Vi kan i dag
            konstatera att klyftorna i skolan ökar. De elever som är i störst
            behov av stöd får det allt svårare. Samtidigt har de elever som
            når mycket goda resultat varken blivit fler eller bättre än tidigare.
            Ojämlikheten i skolan drabbar och angår alla elever.
          </p>
          <p xml:id="i-Raznrh3VZ5TfodxARYcreM">
            Alla barn är olika, och olika elever kräver olika resurser. Därför
            bör regeringen återkomma med lagförslag som tydligare anger att
            kommunerna både kan och bör fördela resurser mellan skolor efter
            elevernas behov. Skolverket presenterade 2009 en gedigen rapport
            som visade att differentieringen av resurserna mellan enheter
            med mycket olika struktur ofta är alldeles för försiktig. Förskolor
            och skolor har mycket olika villkor för sin verksamhet men resursfördelningen
            tar på många håll inte särskilt stor hänsyn till olikheterna.
            Skolverket ansåg det också vara en stor brist att många kommuner
            saknar en egentlig modell för resursfördelning. Frågan om att
            alla skolor och elever ska ges bästa möjliga förutsättningar att
            nå målen måste vara central i en skollag. Regeringen tar upp flera
            faktorer som spelar roll men utelämnar diskussionen om resurser.
            Även i ett skolsystem där kommunerna bär huvudansvaret för skolans
            finansiering kan staten sätta upp principer för hur resurser ska
            fördelas.
          </p>
          <head type="h2" xml:id="i-PaciTKAjfMeiR563nyaZzm">
            4.3 Gemensamt rödgrönt förslag: Tydligare uppdrag för skolan
            att vara en mötesplats
          </head>
          <p xml:id="i-6UULv4XfK9Vj8VW4pZS8LW">
            För 60 år sedan skapades den svenska enhetsskolan. Grundtanken
            var inte bara att höja själva undervisningens kvalitet utan också
            att skapa en kvalitativt bättre skola genom att barn och ungdomar
            med olika bakgrund skulle gå i samma skola. En skola där man möts
            över sociala, kulturella och etniska gränser är en av de viktigaste
            faktorerna för att skapa ett samhälle som präglas av förståelse
            och sammanhållning. Fördomar, rasism och motstånd mot att vara
            solidarisk med den som har en annan bakgrund än den egna stärks
            av segregationen i skolan. Segregationen i skolan är därmed i
            förlängningen ett hot mot en livskraftig demokrati. I flera rapporter
            konstateras att en blandad sammansättning av elever stärker resultaten,
            vilket Skolverket konstaterade i sin forskningssammanställning
            över varför kunskapsresultaten i den svenska skolan sjunker. De
            s.k. kamrateffekterna spelar en tydlig och positiv roll. Vi anser
            att det ska föras in ett nytt övergripande mål för skolan. Varje
            skola oavsett huvudman ska arbeta för en socialt och kulturellt
            blandad sammansättning av elever.
          </p>
          <head type="h2" xml:id="i-KimcqyyjnydSNga4LaT4ee">
            4.4 Gemensamt rödgrönt förslag: Elevens rätt till kunskap
          </head>
          <p xml:id="i-S4J5NwWAnwbLuq3Er6ej2m">
            Skollagen anger att barn och elever ska ges stöd, stimuleras
            och utvecklas så långt som möjligt. I skollagen anges också den
            tidsmässiga omfattningen av den skolgång som alla har rätt till.
            Vi menar att det inte bara är antalet år som ska anges, utan att
            skollagen även ska ha mer kvalitativa anvisningar. Elever ska
            inte bara ha rätt till skolgång, elever ska också ha rätt att
            nå kunskapsmålen. En sådan uttryckt målsättning fråntar inte individen
            ansvar men fångar i stora stycken bättre in den målsättning skolan
            ska ha för varje elev. Detta hör samman med kvalitetssäkringen
            av skolan. Skolornas resultat ska utvärderas varje år, och för
            de skolor som inte når kvalitetsmåtten ska huvudmannen, kommunen
            eller friskolan, ha en lagstiftad skyldighet att upprätta en handlingsplan
            som visar vilka åtgärder man avser att vidta för att förbättra
            kunskapsresultaten. Handlingsplanen ska godkännas av Skolinspektionen.
          </p>
          <head type="h1" xml:id="i-HGHe78xBwnCVELom5ZgbPX">
            5 Frihet och mångfald
          </head>
          <head type="h2" xml:id="i-LhMFVwjZkoFiEwA1Nwd17o">
            5.1 Vikten av ökad lokal frihet
          </head>
          <p xml:id="i-3k94gzmb4XYydoo3jmETkY">
            Miljöpartiet tror att skolan fungerar som allra bäst när alla
            skolor har stort utrymme att själva utforma sin pedagogik och
            har frihet att styra över hur man vill arbeta. Likvärdighet ska
            inte betyda likformighet. Miljöpartiet vill ge skolorna, rektorerna
            och lärarna större utrymme att forma sin verksamhet och utveckla
            skolan. Att skolgången inte ser likadan ut för alla elever betyder
            inte att den inte är likvärdig.
          </p>
          <p xml:id="i-VRcU5v9c14xByqg7LSx1VT">
            Vi måste ha förtroende för och lita på att lärare själva kan
            avgöra vilket som är det bästa sättet att bedriva undervisning
            på. Sveriges elever är ingen homogen grupp. Varje elev har skilda
            förutsättningar. Socioekonomisk bakgrund påverkar alltjämt elevernas
            resultat. Skolgången kan inte vara identiskt uppbyggd för alla.
            Vi behöver en skola som präglas av en hög grad av valfrihet och
            som uppmuntrar olika profileringar, så att varje elev får utvecklas
            utifrån sina utgångspunkter.
          </p>
          <p xml:id="i-CTXrHM56TDmGvSedVXAgqK">
            Regeringens proposition innehåller ett antal förslag som innebär
            en större lokal frihet. Kravet på kommunal skolplan slopas, vilket
            är bra men långt ifrån tillräckligt. Miljöpartiet har en rad förslag
            för att öka friheten för såväl kommunala som fristående skolor.
          </p>
          <head type="h2" xml:id="i-RXZTNvbjyMSxdrC6qcT5iX">
            5.2 Alternativa läroplaner och kursplaner
          </head>
          <p xml:id="i-Dc5QADDUqwM4W8LfDGpFYm">
            Miljöpartiet anser att det ska vara möjligt för skolor med en
            alternativ pedagogisk profil att få arbeta efter en alternativ
            läroplan. Alla skolor ska följa den nationella läroplanens värdegrund,
            men det är viktigt att utrymme ges för stor pedagogisk mångfald
            i övrigt. Därför anser vi att skolor efter prövning av Statens
            skolinspektion ska kunna få arbeta efter en egen läroplan. Skolinspektionens
            kvalitetsgranskning ska pröva att den alternativa läroplanen i
            allt väsentligt motsvarar den nationella. På det sättet uppmuntras
            mångfald inom svenskt skolväsen, och nya metoder och alternativ
            pedagogik kan utvecklas. Regeringen föreslår i propositionen att
            regeringen eller den myndighet som regeringen bestämmer ska få
            meddela föreskrifter om mål och riktlinjer för utbildningen på
            annat sätt än genom en läroplan. Det öppnar upp för en möjlighet
            liknande den som vi beskriver, men det är inte tillräckligt tydligt.
            Miljöpartiet anser därför att möjligheten till alternativ läroplan
            ska fastställas i lagen.
          </p>
          <p xml:id="i-3pTcDdee6p4xS6q1SmCDVF">
            Det är viktigt att denna möjlighet finns både för kommunala och
            fristående skolor så att kommunala skolor inte missgynnas, något
            som vi rödgröna understryker vikten av i avsnittet Lika regler
            för kommunala och enskilda huvudmän.
          </p>
          <p xml:id="i-4kwCTQh45sC8XJbZaXSSZ4">
            Miljöpartiet anser att såväl fristående som kommunala skolor
            ska ha möjlighet att arbeta efter andra kursplaner än de nationellt
            fastställda. Skolorna ska kunna ansöka om att få arbeta efter
            egna kursplaner, vilket ska godkännas om de till art och nivå
            väsentligen motsvarar de nationella.
          </p>
          <head type="h2" xml:id="i-R7rf9sBamQRatpwwEnmmZu">
            5.3 Avskaffa timplanen
          </head>
          <p xml:id="i-Au7dmvxzGnP18e7vykMZiQ">
            Miljöpartiet anser att den nationella timplanen ska avskaffas.
            Det totala antalet garanterade undervisningstimmar ska finnas
            kvar, men inte den detaljerade föreskriften om exakt hur många
            timmar varje elev ska undervisas i varje ämne. Hur många timmar
            som ägnas åt varje ämne bör i en målstyrd skola variera från individ
            till individ. En elev kanske behöver ägna mer tid åt matematiken
            för att nå målen, medan en annan behöver arbeta mer med engelskan.
            I en individanpassad och målstyrd skola passar en centralt reglerad
            timplan mycket dåligt in. Att timplanen avskaffas är kanske den
            enskilt viktigaste åtgärden för verkligt ökad lokal frihet och
            minskad centralstyrning av skolan.
          </p>
          <p xml:id="i-H25cZAAx65v8NhZdu2DXr9">
            Regeringen föreslår att det ska vara möjligt att få undantag
            från att följa timplanen eftersom den omfattande försöksverksamhet
            som pågått på området har visat på mycket positiva erfarenheter.
            Miljöpartiet anser inte att en möjlighet till undantag är tillräckligt
            och att det är en onödig byråkratisk apparat.
          </p>
          <head type="h2" xml:id="i-RqotnpRYeccmnLAqTEaCjq">
            5.4 Flexibel skolstart
          </head>
          <p xml:id="i-9jJRDAjSh4VjAJYUEEx4D2">
            Dagens skolsystem utgår från att barn mognar och utvecklas i
            samma takt. Men så är det inte; barn mognar i olika takt, och
            därför måste skolstarten vara mer individanpassad och flexibel.
            Vissa barn är mogna att börja med skolarbetet vid sex års ålder.
            Andra är kanske inte mogna förrän vid åtta års ålder och behöver
            mer tid att få leka av sig innan allvaret börjar och de kan koncentrera
            sig en längre stund. Det ska vara barnens utvecklingsnivå som
            är avgörande för när de ska börja skolan, inte den fysiska åldern.
            Därför bör det införas en möjlighet till skolstart vid olika åldrar,
            en mer individuellt anpassad skolstart. Redan i dag finns det
            möjlighet att börja vid sex eller sju års ålder. Miljöpartiet
            anser att denna valfrihet bör utsträckas till åtta års ålder för
            att öka möjligheten till individanpassning. Vi tycker också att
            barn bör ha möjlighet att börja skolan vid både vår- och höstterminernas
            början.
          </p>
          <head type="h2" xml:id="i-PUmGPNUN1QCxdXykBmKsUa">
            5.5 Egna ämnen och lokala varianter
          </head>
          <p xml:id="i-Ssu3tGKrSpMpEwYcwwfQNj">
            Miljöpartiet anser att alla grundskolor ska ha möjlighet att
            inom 10 % av tidsutrymmet (det som i timplanen kallas skolans
            val) ha egna ämnen med lokala kursplaner och betygskriterier i
            stället för de ämnen som uttrycks i skollagen. En sådan möjlighet
            har tidigare funnits för fristående skolor och har för dem gett
            ett viktigt utrymme för lokal profil och kreativitet. Skolorna
            ska utarbeta kursplaner och betygskriterier som Statens skolinspektion
            sedan ska godkänna. Dessa lokala ämnen ska vara likvärdiga med
            andra ämnen och ingå i elevens betygsunderlag då han eller hon
            söker sig vidare. Det är viktigt eftersom det kan vara i just
            dessa profilämnen som eleven kämpat allra mest och lyckats särskilt
            bra.
          </p>
          <p xml:id="i-NzxsuGpQD27YXYkuwou3ir">
            Vad gäller gymnasieskolan så har regeringen föreslagit att de
            specialutformade programmen i gymnasieskolan ska ersättas med
            lokala varianter. Miljöpartiet förutsätter att regeringen och
            dess myndigheter vid tillståndsgivningen värnar den pedagogiska
            mångfalden och att möjligheterna till lokala varianter blir goda.
          </p>
          <head type="h2" xml:id="i-AkEVNe6nEWivkXZPPDLok8">
            5.6 Undantag från skyldighet att sätta betyg
          </head>
          <p xml:id="i-XqaP6sV2ueNXfuL9d1mYYj">
            Enligt tidigare regler har det varit så att fristående skolor
            fått sätta betyg om de ansökt om det i samband med ansökan om
            att få starta sin verksamhet. De flesta skolor har valt att göra
            det, men vissa har aktivt valt att inte sätta betyg av olika anledningar.
            Det kan t.ex. vara så att det strider mot den pedagogiska inriktning
            som man arbetar efter.
          </p>
          <p xml:id="i-9qEPpcGVQ2FtHPcsgvq2Sh">
            Regeringen föreslår en förändring av lagstiftningen så att alla
            skolor ska vara skyldiga att betygssätta sina elever. Fristående
            skolor som tillämpar en alternativ pedagogik ska dock kunna få
            ansöka om undantag.
          </p>
          <p xml:id="i-BMcrcYp7KbxG8GyetwnQoy">
            Miljöpartiet tycker att det är viktigt att även kommunala skolor
            kan profilera sig och arbeta efter olika pedagogiska metoder.
            Det ska t.ex. vara fullt möjligt att anordna en Waldorfklass i
            en kommunal skola. Men så länge det inte finns någon möjlighet
            till undantag från betygssättning för de kommunala huvudmännen
            så är det inte möjligt. Därför anser vi att skollagen bör ändras
            så att skolor med såväl offentlig som fristående huvudman ska
            kunna tillämpa ett annat bedömningssystem än betyg efter prövning
            av Skolinspektionen.
          </p>
          <p xml:id="i-QfaXHfeAwqbXU4TSnFnuRy">
            Som vi rödgröna tillsammans poängterar i avsnittet Lika villkor
            för kommunala och fristående huvudmän så är det viktigt att fristående
            och kommunala skolor ges så lika förutsättningar som möjligt.
          </p>
          <head type="h1" xml:id="i-Hv46Nne9CCjC6gEW9GSUq8">
            6 Lärares behörighet
          </head>
          <p xml:id="i-XUZw6irbyPy2Vu7BTcM18A">
            Lärarnas kompetens är av avgörande betydelse för att utbildningen
            i skolan ska hålla hög kvalitet. Det är viktigt att lärarutbildningen
            håller hög kvalitet och att lärarna under sin yrkesbana fortbildar
            och vidareutvecklar sig. För Miljöpartiet är det självklart att
            föredra att lärare som är verksamma i skolan har genomgått en
            ordinarie eller kompletterande lärarutbildning. Lärare som saknar
            formell lärarutbildning ska ges möjlighet att läsa in behörighet
            på ett sätt som är anpassat till deras förkunskaper. Miljöpartiet
            var starkt kritiskt till regeringens tidigare begränsning av fortbildnings­satsningen
            Lärarlyftet till att endast omfatta lärare som redan var behöriga.
          </p>
          <p xml:id="i-5BzMQgBWESxot5H77sXotj">
            Samtidigt som vi vill understryka vikten av att lärare har en
            gedigen utbildning för yrket vill vi uppmärksamma de mycket kompetenta
            och omtyckta lärare som arbetar i landets skolor utan att ha formell
            behörighet. Dessa personer kan vara oerhört viktiga för verksamheten
            i en skola och för elever och kollegor som studerar och arbetar
            där. Vi kan inte ha en lagstiftning som ger dessa personer en
            sämre arbetsrättslig situation än andra på den svenska arbetsmarknaden.
          </p>
          <p xml:id="i-4tBkKAunKzhLecjQdbZioa">
            Regeringen föreslår i propositionen en rad ganska långtgående
            undantag från principen om att endast behöriga lärare ska få anställas.
            Regeringen skriver: Om det inte finns någon tillgänglig inom huvudmannens
            organisation som har rätt utbildning för att bedriva viss undervisning
            får huvudmannen använda en annan person för att bedriva denna
            undervisning. Regeringen gör också undantag för lärare och förskollärare
            med utländsk utbildning samt lärare i vissa tvåspråkiga skolor.
            Dessutom kan lärare som saknar formell behörighet anställas ett
            år i taget. Miljöpartiet vill understryka vikten av dessa undantag
            och av att även de lärare som saknar formell behörighet garanteras
            trygga anställningar och en god arbetsmiljö.
          </p>
          <head type="h2" xml:id="i-HTnXkwspXPQA2dr1CwRHa8">
            6.1 Gemensamt rödgrönt förslag: Kvalitetssäkrad betygssättning
          </head>
          <p xml:id="i-RDHDA17uuRSPBbxy3pvVJE">
            Två centrala delar av betygssättningen inom skolan är likvärdighet
            och rättssäkerhet. Vi anser gemensamt att likvärdigheten vid betygssättning
            och elevernas rättssäkerhet vid densamma måste stärkas. Därför
            vill vi strama upp regelverket. Att sätta betyg är en myndighetsutövning
            som har stor betydelse för den enskilda eleven, och vi anser därför
            att regeringen snarast måste återkomma till riksdagen med förslag
            på hur kvaliteten i betygssättningen kan säkras, t.ex. genom att
            endast behöriga och utbildade lärare får möjlighet att sätta betyg.
          </p>
          <head type="h1" xml:id="i-613WJUagPBSxcKSzhUin1z">
            7 Gemensamt rödgrönt förslag: Kvalitetssäkring och uppföljning
          </head>
          <p xml:id="i-D7eMqURVVdyKQ1jRrirNsA">
            Vi menar att kommunerna inte bara ska ha rätt, utan även skyldighet,
            att utöva sin insynsrätt i fristående skolor. Detta skärper ytterligare
            kvalitetssäkringen och betonar kommunens ansvar för alla skolor
            i kommunen. De fristående skolorna ska vara skyldiga att lämna
            sina kvalitetsredovisningar till den kommun där de är belägna.
            Kommunen ska å sin sida vara skyldig att redovisa den verksamhet
            som bedrivs vid fristående skolor i kommunen. Alla skolor ska
            vara skyldiga att delta i lägeskommunens uppföljning och utvärdering,
            och dessa redovisningar ska göras tillgängliga för elever och
            föräldrar på ett enkelt sätt. Därmed nås en öppen jämförelse och
            redovisning av kvaliteten.
          </p>
          <p xml:id="i-2sGjoWqL9sAyKLAZrh9AFW">
            Vi menar att de föreslagna bestämmelserna för kvalitetsarbetet
            är alltför allmänt hållna. För att öka likvärdigheten i kvalitetsarbetet
            anser vi att det ska finnas nationella riktlinjer för en genomförandeprocess,
            vilka faktorer som måste bedömas och hur dokumentationen ska ske
            och tillgängliggöras. Sådana nationella riktlinjer ska givetvis
            utgöra miniminivån det finns ingenting som hindrar skolor och
            kommuner att bedöma även andra faktorer än de som finns i de nationella
            riktlinjerna. Riksdagen bör även ge regeringen till känna att
            det nuvarande kravet på obligatoriska kvalitetsredovisningar inte
            ska utgå ur skollagen och riksdagen bör därmed avvisa regeringens
            förslag på denna punkt.
          </p>
          <p xml:id="i-QCf8s3XRDQQRzSpDexCjsT">
            I bedömningen av skolornas arbetsmiljö vid tillståndsgivande
            för nyetablering av en skola, och vid uppföljning av befintliga
            skolors kvalitet ska såväl skolornas inre lokaler som elevernas
            utemiljö bedömas. Även tillgängligheten för funktionsnedsatta
            bör beaktas. Bestämmelsen om att kommunala och fristående skolor
            kan säga nej till en elev om det skulle innebära betydande organisatoriska
            eller ekonomiska svårigheter ska tillämpas i undantagsfall, inte
            som ett argument för huvudmannen att avstå från grundläggande
            funktionshinderanpassning av skolans lokaler.
          </p>
          <head type="h1" xml:id="i-UnCsPkHnrWztUMcWUszY6X">
            8 Kommunala och enskilda huvudmän
          </head>
          <head type="h2" xml:id="i-KG2HapxpigywZRGUPs1L22">
            8.1 Gemensamt rödgrönt förslag: Lika regler för kommunala och
            enskilda huvudmän
          </head>
          <p xml:id="i-VWz9UMJrBtTpQ5ZwtYzue3">
            Vi välkomnar att regeringen genom sin proposition tar flera steg
            för att ge kommunala och fristående skolor mer lika förutsättningar.
            På några områden där det är av vikt att villkoren harmoniseras
            avstår dock regeringen från att lämna skarpa förslag eller går
            inte tillräckligt långt. Vi vill särskilt lyfta fram följande
            aspekter:
          </p>
          <list style="ul">
            <item xml:id="i-EHDBS8Uf8ZvAhbT3mrTnA3">
              Fristående skolor med annan pedagogisk inriktning ska enligt
              förslaget kunna få undantag för läroplan m.m. Om kommunala skolor
              och fristående skolor utan annan pedagogisk inriktning helt utesluts
              från möjligheten att ansöka om undantag i enskilda delar får dessa
              skolor en konkurrensnackdel både genom att det kan minska utvecklingspotentialen
              och genom att det enda naturliga steget för elever, föräldrar
              och lärare som vill kunna utnyttja den mångfald skol­systemet
              ger är att söka sig till en fristående skola med annan pedagogisk
              inriktning. En ansökan om undantag ska göras i varje enskilt fall
              och prövas i särskild ordning av Skolinspektionen.
            </item>
            <item xml:id="i-MsyVrr7Ab7sDiSZE4JUeYX">
              Offentlighet för handlingar. Regeringen avfärdar ett mer långtgående
              förslag, och avfärdar därmed viktiga remissinstanser som Skolverket,
              trots att regeringen medger att ett mer omfattande förslag på
              mer lika villkor i fråga om offentlighet vore fullt möjligt. Regeringen
              invänder att den administrativa bördan skulle öka för fristående
              skolor, men det är ett problem som inte står i proportion till
              den principiella och praktiska betydelse som mer lika villkor
              på detta område skulle få. Vi anser därför att regeringen bör
              återkomma till riksdagen med förslag till lagstiftning om en mer
              omfattande handlingsoffentlighet för enskilda huvudmän.
            </item>
            <item xml:id="i-5sUXQkjQGPQ55kbyMMa2GE">
              Frågan om momskompensation behandlas särskilt i proposition 2009/10:157.
              Frågan är dock av så stor vikt för att alla huvudmän ska ges lika
              ekonomiska villkor att vi i detta sammanhang vill anföra att frågan
              om hur ersättning för moms ska ges ska utredas.
            </item>
          </list>
          <head type="h2" xml:id="i-6jYKxzCwyqMTDY8UwgEdLZ">
            8.2 Ytterligare förslag som gör villkoren mer lika
          </head>
          <p xml:id="i-Fdb2obkYGp1XpuNMV4TCzF">
            Miljöpartiet tycker att det är bra att det tydligt framgår att
            friskolor är skyldiga att vara öppna för alla elever men att friskolor
            inte behöver ta emot elever om de inte får ersättning för dem
            fullt ut. Om det får ekonomiska och organisatoriska konsekvenser
            att ta emot en elev, t.ex. genom anpassningar av lokaler eller
            annat, så ska kommunen ersätta den fristående skolan för detta.
            Detta är viktigt för att villkoren mellan kommunala och enskilda
            huvudmän ska vara så lika som möjligt.
          </p>
          <p xml:id="i-WrLuDFDf6iwp9Ch6CLDoh2">
            Miljöpartiet var med och drev igenom den fria etableringsrätten
            för förskolan och är mycket positivt till att den finns kvar i
            det lagförslag som regeringen har presenterat.
          </p>
          <p xml:id="i-5mgv8jP6efgak7y9ZqRzvk">
            Det är också bra att regeringen föreslår att kravet på att en
            friskola måste ha minst 20 elever tas bort. Det finns ingen naturlig
            gräns som går vid just 20 elever, utan det viktiga är precis som
            regeringen skriver i propositionen att eleverna ges möjlighet
            till flexibla studiegrupper och till social fostran i olika grupperingar.
            Även i dag kan undantag göras för att t.ex. elever som bor i glesbygden
            ska kunna bo kvar hemma och gå i skolan. Någon motsvarande reglering
            finns inte heller för kommunala skolor, och därför bör bestämmelsen
            tas bort.
          </p>
          <head type="h2" xml:id="i-SLFQ18TugwA77VcdCkMbq2">
            8.3 Samverkan mellan kommunala och enskilda huvudmän
          </head>
          <p xml:id="i-LoCDTW7xnZfLAewWYUdvmU">
            Miljöpartiet ser positivt på att kommuner och landsting får äga
            aktier i friskolor om samverkan mellan kommunen eller landstinget
            och en enskild är en förutsättning för att verksamheten ska komma
            till stånd. Mångfald inom utbildningsväsendet är viktigt, och
            det får inte finnas onödiga byråkratiska hinder för initiativ
            till intressanta och kvalitativa utbildningar som kompletterar
            det övriga utbildningsutbudet.
          </p>
          <head type="h1" xml:id="i-ot7JMAsMyZu43SyHfmGw6">
            9 Tillsyn
          </head>
          <p xml:id="i-6nxhGxeFqETUgkNxbF3rs5">
            Det svenska utbildningsväsendet är starkt styrt genom lagar och
            förordningar. Trots det förekommer missförhållanden på skolor
            runt om i landet. Miljöpartiet tror inte att en stark centralstyrning
            av skolan garanterar en bra skola. Tvärtom så är vi övertygade
            om att en större frihet för skolorna att utforma den egna verksamheten
            ger bättre skolor. För att varje elev ska få så bra möjligheter
            att utvecklas som möjligt så måste det finnas förutsättningar
            för att lägga upp undervisningen på olika sätt och skapa lösningar
            som fungerar.
          </p>
          <p xml:id="i-Gybfhtd4ZfScizTtVyksts">
            Den ökade friheten för också med sig ett ökat ansvar för skolorna.
            Alla har rätt till en likvärdig utbildning, och det är statens
            ansvar att se till att den rättigheten är verklighet för landets
            elever. Därför måste vi ha en stark och bra tillsyn av våra skolor.
            Miljöpartiet ser därför positivt på att Skolinspektionens tillsyn
            över verksamheter med en offentlig huvudman regleras i lag.
          </p>
          <p xml:id="i-XqP7WPtaQR8A3RiAmxTAbJ">
            Det är viktigt att sanktionsinstrumenten är så lika som möjligt
            för alla skolor. Det ska inte vara stora skillnader i villkor
            beroende på vilken huvudman en skola har, utan kommunala och fristående
            skolor ska behandlas så lika som möjligt. Miljöpartiet ser därför
            mycket positivt på att sanktionsmöjligheterna görs mer lika mellan
            fristående och offentliga huvudmän. Vi har länge drivit att en
            möjlighet till vitesföreläggande ska införas för Statens skolinspektion
            (tidigare Skolverket) och välkomnar att regeringen nu presenterar
            ett sådant förslag. Ett vitesföreläggande innebär att det blir
            kännbart att inte vidta de åtgärder som Skolinspektionen krävt.
            Samtidigt innebär det att skolan får ytterligare en chans att
            åtgärda problemen innan skolan stängs, vilket är den åtgärd som
            finns i dag.
          </p>
          <head type="h1" xml:id="i-2f8XYk2VXwGqYxHMChbgeP">
            10 Betyg
          </head>
          <head type="h2" xml:id="i-CYiyXyCirsnNcCuUTvFS82">
            10.1 Gemensamt rödgrönt förslag: Skriftliga omdömen ska inte
            vara betygsliknande
          </head>
          <p xml:id="i-GH2R5wQ7khPw9NzsgcXCFq">
            Skriftliga omdömen är bra, och det måste finnas principer som
            upprätthåller likvärdigheten för dem. Det måste också finnas en
            tydlig åtskillnad mellan skriftliga omdömen och betyg. Vid sidan
            av nationella riktlinjer för utvecklingssamtal och skriftliga
            omdömen ska skollagen därför klart uttala att skriftliga omdömen
            inte får vara betygsliknande. Regeringens linje att tydligt tillåta
            skriftliga omdömen att vara betygsliknande skapar förvirring och
            minskad likvärdighet, och är ett sätt att kringgå de beslut som
            riksdagen fattat om när betyg ska utfärdas.
          </p>
          <head type="h2" xml:id="i-V74Lgd3JCLV3nggXkCLBSJ">
            10.2 Inga skriftliga omdömen i ordning och uppförande
          </head>
          <p xml:id="i-TUYnTjnd1Fjx13iKeaBn4J">
            Miljöpartiet anser inte att skolor ska få ge skriftliga omdömen
            i ordning och uppförande. Det är kunskapsutveckling och måluppfyllelse
            som ska stå i fokus i skolan. Att elever och lärare visar varandra
            respekt är enormt viktigt, och alla i skolan ska verka för att
            det blir verklighet. Barn och unga ska få hjälp att utvecklas
            till trygga och ansvarstagande individer. Att lärare ska betygssätta
            elevernas beteende är dumt och integritetskränkande. Riksdagen
            bör därför ge regeringen till känna att det inte ska vara möjligt
            för skolorna att utfärda skriftliga omdömen i ordning och uppförande.
          </p>
          <head type="h1" xml:id="i-6qbggk44kro8sQ9w8wj6u3">
            11 Elevers inflytande och rättigheter
          </head>
          <head type="h2" xml:id="i-Bn8XoSih2Rz7BF5PRqMd1d">
            11.1 Gemensamt rödgrönt förslag: Elevinflytande på riktigt
          </head>
          <p xml:id="i-GY6Na5pvoZFzR8fP5CjzwF">
            Propositionen saknar en riktning och en vilja i sina skrivningar
            om elevers inflytande. Vi menar att man ska sträva efter att stärka
            elevernas inflytande. Även om regeringen inte vill detaljreglera
            vilka områden elever kan få inflytande över är de exempel regeringen
            tar upp måltider, frågor som rör skolgården, rastverksamhet m.m.
            en tydlig indikation på hur statsmakten ser på elevinflytande:
            att det handlar om strikt sociala frågor. Men även andra delar
            som har anknytning till undervisningens organisering, såsom diskussioner
            om förbättrad samordning av provperioder och en jämn arbetsbelastning
            för eleverna under läsåret, innehåll i temaveckor och inte minst
            trygghetsarbete och ordningsregler bör kunna vara föremål för
            ett vitalt elevinflytande.
          </p>
          <p xml:id="i-4yonys3kEGS4Lcshr3N2Vv">
            Vi menar även att det ska vara möjligt med lokala styrelser på
            gymnasieskolor, där elevrepresentanterna är i majoritet. Där detta
            har tillämpats på försök har det fallit väl ut, och det saknas
            skäl för staten att förbjuda detta i framtiden mot huvudmannens
            uttryckliga vilja.
          </p>
          <p xml:id="i-RECht8FUXvZRkDEb5HbM7n">
            Vi anser även att såväl elevrepresentanter som elevskyddsombud
            ska ha rätt till utbildning och kompensatoriskt stöd för den undervisning
            de gått miste om under sin utbildning. Skolan ska också vara skyldig
            att tillhandahålla lokaler för att elever och elevrepresentanter
            ska kunna hålla möten och andra sammankomster som krävs för att
            de ska kunna utöva det inflytande de har rätt till.
          </p>
          <head type="h2" xml:id="i-A25bdGNohopQWWDoWcyrjd">
            11.2 Formerna för elevers inflytande detaljregleras
          </head>
          <p xml:id="i-4B5ZSFspjDaGkmqNwLPQjd">
            Regeringen föreslår att det vid varje skola ska finnas ett forum
            för samråd, vilket Miljöpartiet tycker är bra. Men regeringens
            förslag innebär en alltför långtgående detaljreglering av hur
            de ska se ut och organiseras. Regeringen föreskriver t.ex. att
            forumet ska ha en ordförande och vem det ska vara, nämligen rektorn.
            Miljöpartiet anser inte att staten genom lagstiftning på detta
            sätt ska detaljreglera hur elevers inflytande ska organiseras.
            I stället anser vi att eleverna ska ha stor makt att själva forma
            sin organisering.
          </p>
          <head type="h2" xml:id="i-TXbBfKAMK4MQFrXomrTUKP">
            11.3 Möjlighet att överklaga åtgärdsprogram
          </head>
          <p xml:id="i-8hCE1SoDoABTJXC1gmKqEy">
            En elev ska ges stödundervisning om det kan befaras att eleven
            inte kommer att nå de mål som ska ha uppnåtts vid slutet av det
            femte och det nionde skolåret. Ibland behöver ett särskilt åtgärdsprogram
            utformas. Detta utformas av skolpersonalen i samråd med eleven
            och elevens vårdnadshavare. Men ibland får eleverna inget åtgärdsprogram
            eller också får de ett program som håller alldeles för låg kvalitet.
            Miljöpartiet har länge drivit att elever i dessa fall ska ha rätt
            att överklaga, något som regeringen nu också föreslår. Vi välkomnar
            detta.
          </p>
          <head type="h1" xml:id="i-FeGT8heHpD5Z93QUUyd4wM">
            12 Gemensamt rödgrönt förslag: Trygghet och studiero
          </head>
          <p xml:id="i-2p61E5Mrde2gAqvU1u4sNd">
            Att skolmiljön präglas av trygghet och arbetsro är en central
            förutsättning för att eleverna ska kunna tillägna sig kunskap
            och utvecklas socialt. Den kränkande behandling som förekommer
            i skolan måste motarbetas med kraft, och alla vuxna i skolan bär
            ett ansvar för detta. Regeringen har både i denna och tidigare
            propositioner försökt ta upp detta, men regeringens snäva synsätt
            utgör ett problem.
          </p>
          <p xml:id="i-Lm2RHEVoEcGqqXyZ1vqFwY">
            För det första har regeringen ett ensidigt fokus på disciplinära
            åtgärder. För det andra betraktas eleverna alltid som en del av
            problemet men aldrig som en del av lösningen. Såväl en vuxen som
            en elev i skolan kan både vara utsatt för och vara den som utsätter
            andra för kränkande behandling. En politik som i grunden betraktar
            elever som potentiella hot mot ordningen i skolan hamnar fel.
            Vi anser att förebyggande åtgärder generellt är av betydligt större
            vikt för att verkligen förhindra kränkningar än vad disciplinära
            åtgärder är. En välfungerande elevhälsa, liksom ett nära samarbete
            mellan skola, fritidshem och föreningsliv, är exempel på förebyggande
            arbete som behöver tillmätas större vikt.
          </p>
          <p xml:id="i-YPioSXcknbvzpdcFvZ8Pys">
            Sociala problem och kränkningar på en skola uppstår inte ur tomma
            intet det omgivande samhället och vårdnadshavarna behöver involveras
            mer och på ett bättre strukturerat sätt i arbetet för att alla
            elever ska ha en trygg skolgång. Ordningsregler och värdegrund
            ska diskuteras aktivt på varje skola. Företrädare för elever ska
            inte bara vara delaktiga i framtagandet av ordningsregler utan
            även i besluten om desamma. Vårdnadshavarnas roll måste betonas
            tydligare. Skolan ska ansvara för att även vårdnadshavarna involveras
            i framtagande och uppföljning av ordningsregler.
          </p>
          <p xml:id="i-4rzCFZBRSukmyHwmjnCCG2">
            Såväl rektor som personal bör ha en handlingsplikt, inte bara
            anmälningsplikt, när dessa fått kännedom om att en elev blivit
            utsatt för kränkande behandling, något som framhållits av Diskrimineringsombudsmannen.
            Det ska vara tydligt att plikten att anmäla och åtgärda problem
            inte bara gäller när en elev anser sig utsatt för kränkande behandling
            skolan ska göra en egen bedömning av om det inträffade kan vara
            ett exempel på kränkande behandling. Vi menar att den starka lagstiftning
            mot mobbning och kränkande behandling som vuxit fram i Sverige
            måste bli ännu bättre. Vi anser därför att lagstiftningen på detta
            område behöver utredas ytterligare.
          </p>
          <head type="h2" xml:id="i-12tFYViVs6vvhruvCk3KLB">
            12.1 Regeringens förslag om disciplinära åtgärder
          </head>
          <p xml:id="i-WAxoHaoodNtH4jVqY446Kf">
            Propositionen innehåller förslag på åtgärder som Miljöpartiet
            inte anser är acceptabla. En sådan är möjligheten till kvarsittning,
            oavsett om den sker efter skoldagens slut eller innan den ordinarie
            undervisningen börjar. Det är inte en framåtsyftande åtgärd, och
            den löser inga problem. Kvarsittning är en bestraffning, och skolan
            ska inte syssla med bestraffningar.
          </p>
          <p xml:id="i-8ZbcCNrEixpSGNZgJviVbk">
            Regeringen skriver i 5 kap. 6 § i förslaget till skollag om åtgärder
            som behövs för att komma till rätta med en elevs ordningsstörande
            uppträdande. Ingen av de åtgärder som listas handlar om att komma
            till rätta med orsakerna till att en elev stör ordningen. Regeringen
            verkar tro att elever beter sig illa av ren illvilja. I verkligheten
            är det naturligtvis inte så, utan det finns orsaker till varför
            en elev beter sig som den gör. Enligt Miljöpartiet ska rektor
            och lärare i stället för att syssla med kortsiktiga bestraffningsåtgärder
            undersöka orsakerna bakom elevens beteende och vidta åtgärder
            för att komma till rätta med de eventuella missförhållanden som
            upptäcks. Miljöpartiet vill också understryka att det endast kan
            vara aktuellt att tillfälligt flytta en elev till en annan skolenhet
            då alla andra möjligheter att komma till rätta med den akuta situationen
            har uttömts.
          </p>
          <p xml:id="i-AStvUBv1RfaAPbq8ej6Acs">
            Regeringen ser det som ett självändamål att bestämmelser om disciplinära
            åtgärder är gemensamma för alla skolformer. Det anser inte vi
            att det är. Det är stor skillnad på vad som är relevant, möjligt
            och lämpligt beroende på om det rör förskola, grundskola, gymnasium
            eller vuxenutbildning. Det är grundläggande skillnader mellan
            myndiga och omyndiga och mellan det obligatoriska skolväsendet
            och det frivilliga. Lagstiftningen måste självklart anpassas därefter.
          </p>
          <head type="h1" xml:id="i-CuXYQ5GQmkVAfXdB2v6oRK">
            13 Gemensamt rödgrönt förslag: Elevhälsa
          </head>
          <p xml:id="i-WHWZ4y3ZXPxSTKGVP8PRHx">
            Skolan har ett ansvar för att skapa en god lärandemiljö för elevernas
            kunskaps­utveckling och personliga utveckling. Arbete med elevhälsa
            bör i stor utsträckning vara förebyggande och ha en hälsofrämjande
            inriktning. Hälsa innebär som WHO definierar det ett tillstånd
            av fysiskt, psykiskt och socialt välbefinnande och inte bara frånvaro
            av sjukdom eller funktionshinder. Skolan kan t.ex. genom en aktiv
            skolledning, tydlighet och höga förväntningar från lärarna och
            en positiv psykosocial skolmiljö minska riskerna för problem bland
            eleverna. Vi välkomnar regeringens förslag att definiera vilka
            personalkategorier som måste finnas inom elevhälsans utbud. I
            regeringens förslag saknas dock en formulering med innebörden
            att den skolhälsovård som eleverna har rätt till ska vara kostnadsfri,
            något som finns i nu gällande skollag. Vi anser att dagens ordning
            givetvis måste gälla även i framtiden och att detta ska vara tydligt
            utskrivet i skollagen. Elevhälsa ska anordnas i en sådan omfattning
            och vara lokaliserad på ett sådant sätt att den praktiska tillgängligheten
            för eleverna är mycket god.
          </p>
          <head type="h1" xml:id="i-6RbFdaa29BpyZpypxjBCXS">
            14 Gemensamt rödgrönt förslag: Avgifter i skolan
          </head>
          <p xml:id="i-F4bDcn5drpHp5tAftBCEBk">
            Det är oklart vad regeringens förslag kommer att få för effekter.
            Det finns remissinstanser som har välkomnat förtydliganden om
            att tillåta möjligheten att ersätta kostnader för skolresor på
            frivillig väg eftersom de bedömer att skrivningen i nuvarande
            skollag resulterat i att ett stort antal kommuner avskaffat möjligheten
            till detta. Trots att regeringen föreskriver att aktiviteter som
            bekostas genom frivilliga insamlingar ska vara öppna för alla
            oavsett egna bidrag, och att kostnadsfria alternativ för den som
            inte bidragit inte är godtagbart, kan konsekvensen av regeringens
            förslag bli att förekomsten av avgifter ökar. Detta kommer sig
            av att signalen från regeringen till skolsektorn och det omgivande
            samhället blir att man inte ska dra sig för att finansiera denna
            skolverksamhet genom avgifter.
          </p>
          <p xml:id="i-GkPRenvxLk1pg7nWLXuRga">
            En sådan utveckling kan vi inte acceptera. Att elever gemensamt
            och utifrån vars och ens förmåga samlar in medel till skolresor
            genom egna insatser, t.ex. försäljning av julkort, bör inte förbjudas
            så länge aktiviteten är öppen för alla oavsett insats. Att däremot
            institutionalisera att vårdnadshavare ska avsätta pengar till
            aktiviteter och resor i skolans regi innebär oavsett om aktiviteten
            är öppen för alla oavsett vårdnadshavarens vilja eller förmåga
            att bidra en stigmatisering av elever, och det riskerar att öka
            förekomsten av avgifter. Vi anser därför att s.k. frivilliga insamlingar
            för denna typ av aktiviteter inte ska tillåtas att bli praxis.
            Vi anser även att normerna för de enstaka inslag som innebär obetydliga
            kostnader för eleverna, vilket skollagen ger utrymme för, ska
            utvärderas. Regeringen eller den myndighet regeringen så beslutar
            ska ha rätt att utfärda bindande direktiv för vad den maximala
            kostnaden per läsår ska kunna innebära.
          </p>
          <head type="h1" xml:id="i-Q2QSg8PpKoTpqi8dbjwog7">
            15 Gemensamt rödgrönt förslag: Teoretiska antagningsprov i grundskolan
          </head>
          <p xml:id="i-YAcD9Go3wmRqBC7zBB2Nm9">
            Regeringen föreslår ett bemyndigande att utfärda föreskrifter
            för antagningsprov som ska kunna användas för urval till utbildningar
            som kräver speciella färdigheter fr.o.m. årskurs 4 samt att närhetsprincipen
            vid antagning inte ska gälla vid de skolor och klasser som tillämpar
            dessa prov. Det är stor skillnad på att uppmuntra enskilda skolor
            att ha en viss profil och att tillåta huvudmännen att också sortera
            ut elever i grundskolan efter vissa kunskapskrav. Genom att göra
            de undantag som finns för några få utbildningar med estetisk inriktning
            till norm för alla skolor får vi ett helt annat antagningssystem
            för grundskolan. Den sammanhållna skolan eroderar om riksdagen
            tillåter teoretiska antagningsprov som ett generellt instrument
            för antagning i grundskolan, och det finns ingenting i regeringens
            förslag som säkerställer att teoretiska kunskapsprov inte blir
            normen i framtiden. Regeringens förslag står också i strid med
            skolans kompensatoriska uppdrag och de positiva effekter som en
            blandad elevsammansättning ger. Vi anser därför att regeringens
            förslag ska avvisas.
          </p>
          <head type="h1" xml:id="i-95EKqPJQ1zUjWGJbV2CqZw">
            16 Modersmålsundervisning
          </head>
          <head type="h2" xml:id="i-QRKvSzCuaEqNAooSCnNBKu">
            16.1 Gemensamt rödgrönt förslag: Förskolan och modersmålsundervisning
          </head>
          <p xml:id="i-9rco9t8Ar6yTgACpoUioaK">
            Språk och lärande hör samman. Det är väl belagt att den som har
            goda kunskaper i sitt modersmål har bättre möjligheter att lära
            sig svenska och att utveckla kunskaper inom andra områden såsom
            matematik. Stöd för barn med annat modersmål än svenska är därför
            mycket viktigt i förskolan, särskilt för yngre barn som är i färd
            med att utveckla språk och identitet. Förskolan ska bidra till
            att modersmålet utvecklas så att barnen kan kommunicera såväl
            på sitt modersmål som på svenska. Vi välkomnar regeringens förslag
            att föra in bestämmelserna om modersmål i förskolan i skollagen.
            Däremot anser vi, i likhet med Lärarförbundet och Södertörns högskola,
            att skrivningen bör skärpas så att barn i förskolan, precis som
            elever i grundskolan, har rätt till modersmåls­undervisning. Regeringen
            poängterar att dess förslag inte innebär någon reell skärpning
            av förskolebarnens möjlighet att få stöd i att utveckla sitt modersmål
            utan endast ett förtydligande av dagens regler. Vi menar att förskolans
            uppdrag ska skärpas i detta avseende.
          </p>
          <head type="h2" xml:id="i-HDgmfeXWErEcBSZbg2qXZt">
            16.2 Utvidgad rätt till modersmålsundervisning i grundskolan
          </head>
          <p xml:id="i-Lw7YLQgkQqTba38QtUqyuY">
            Även grundläggande bestämmelser om modersmål i förordningen om
            grundskolan föreslår regeringen ska flyttas till lag. Det anser
            Miljöpartiet är bra. I grundskole­förordningen finns en begränsning
            som säger att elever har rätt till modersmåls­undervisning i som
            mest sju år. Det är en begränsning som Miljöpartiet vill ta bort.
            Regeringen har inte fört över denna bestämmelse till lagen, men
            det betyder inte att den tas bort ur förordningen. Fördjupade
            språkkunskaper anses i andra fall vara en tillgång för samhället,
            vilket till och med föranlett reformer av antagningssystemet till
            högskolan. Självklart ska elever som så önskar kunna fördjupa
            sina kunskaper i modersmålet även efter att ha studerat det i
            sju år.
          </p>
          <head type="h2" xml:id="i-CLfgxfu844VsqFuusohwzT">
            16.3 Förbättrade möjligheter till ämnesundervisning på andra
            språk
          </head>
          <p xml:id="i-L8PHdFVBD7yiDJYKsZh19J">
            Regeringen föreslår bättre möjligheter att bedriva ämnesundervisning
            på andra språk än svenska. Miljöpartiet ser det som mycket positivt
            och anser att detta bör skapa bättre möjligheter att bedriva ämnesundervisning
            också på elevernas modersmål. Bristande kunskaper i svenska ska
            inte innebära sämre möjligheter att tillgodogöra sig undervisningen
            i andra ämnen. Nyanlända elever som har en god skolbakgrund upplever
            ofta att deras ämneskunskaper får ligga i träda medan de enbart
            ägnar sig åt att lära sig svenska. Det är inte acceptabelt, och
            det är därför viktigt att skolan erbjuder ämnesundervisning på
            modersmål samtidigt som man satsar på undervisning i såväl modersmål
            som svenska språket.
          </p>
          <head type="h1" xml:id="i-Hm6L3vPXJH7M7WxNM6Vv7X">
            17 Förskolan och fritidshemmen
          </head>
          <p xml:id="i-a89yKkStWkGWhQ6m3HxS9">
            Miljöpartiet anser att det är bra att förskolan blir en egen
            skolform men vill samtidigt understryka vikten av att undvika
            att förskolan blir alltmer lik skolan. Leken är en viktig del
            av förskolans verksamhet, även den fria leken. Barn måste få vara
            barn, och de allra flesta kommer att spendera åtminstone tolv
            år i skolan och många kommer att befinna sig i utbildning flera
            år längre än så.
          </p>
          <head type="h2" xml:id="i-bZJ8LU9a5LPxDvwNJJoLW">
            17.1 Gemensamt rödgrönt förslag: Förskolans ledning
          </head>
          <p xml:id="i-5nGY5SPDz9ii76piiN9S62">
            Vi anser, i likhet med bl.a. Lärarförbundet och Sveriges skolledarförbund,
            att även förskolans chef ska benämnas rektor och inte förskolechef.
            Det är en logisk följd av att förskolan blir en egen skolform,
            och att behålla benämningen förskolechef innebär därmed främst
            en form av statusgruppering gentemot rektorer i övriga skolformer.
            Regeringens argument för att behålla benämningen är också just
            att framhåll[a] den särart som verksamheten i förskolan även framöver
            kommer att ha jämfört med verksamheten i skolan.
          </p>
          <head type="h2" xml:id="i-QyNyo46RapZ6tDcrHMUKXR">
            17.2 Barnomsorg på obekväm arbetstid
          </head>
          <p xml:id="i-4pN7oFfjj89gNmNtfGCzdL">
            En fungerande arbetslinje förutsätter att både kvinnor och män
            kan arbeta oavsett om man är samboende eller ensamstående förälder.
            Vi vet att många har det väldigt slitigt med att få ihop livet
            och omsorgen om sina barn om man inte har regelbundna arbetstider
            och arbetar under normal arbetstid. Detta kan givetvis gå ut över
            barnens trygghet och rätt till omsorg. Vi anser att föräldrarnas
            och barnens ställning behöver stärkas, och barnomsorgen på obekväm
            arbetstid behöver byggas ut.
          </p>
          <p xml:id="i-9AyX1g2VY72U2hTDwdqpC4">
            Regeringen bedömer att det förslag man lägger endast förtydligar
            det gällande rättsläget. Vi menar att det föreslagna åläggandet
            på kommunerna att sträva efter att erbjuda omsorg på obekväm arbetstid
            inte är nog; en ny lagtext måste gå längre. När en förälder så
            begär ska en utomstående granskning av förälderns och barnets
            reella behov av offentligt anordnad omsorg ske. Om granskningen
            ger vid handen att offentligt anordnad omsorg på obekväm arbetstid
            är befogad ska omsorg erbjudas.
          </p>
          <head type="h2" xml:id="i-LvGVdpxYJzMzcGmTLNL5cg">
            17.3 Gemensamt rödgrönt förslag: Barnomsorgspeng
          </head>
          <p xml:id="i-F3XrWvUAxVDAjMyvcgYr7D">
            Vi vill ha en pedagogisk verksamhet med så hög kvalitet som möjligt.
            Därför har vi motsatt oss regeringens förslag till barnomsorgspeng.
            Barnomsorgspengen innebär att alla kommuner tvingas införa ett
            system utan att några som helst hänsyn tas till lokala förhållanden.
            De krav som de borgerliga partierna beslutat att ställa på pedagogisk
            omsorg är också både otydliga och låga; förskolans läroplan behöver
            inte följas, och det saknas utbildningskrav på dem som ansvarar
            för verksamheten och på de anställda det räcker med erfarenhet
            av att ha arbetat med barn. Därför anser vi att barnomsorgspengen
            ska avskaffas. All barnomsorg oavsett omsorgsform ska vara kvalitetssäkrad.
          </p>
          <head type="h2" xml:id="i-GhDLL5nY8WJdpc6QntEFo">
            17.4 Gemensamt rödgrönt förslag: Arbetsmiljölagen i förskolan
          </head>
          <p xml:id="i-N6Pr5pkFnWKpKVkrUvUEXu">
            Frågan om huruvida arbetsmiljölagen ska omfatta förskolan har
            utretts i flera omgångar. Vår inställning är att arbetsmiljölagen,
            som en konsekvens av att förskolan blir en egen skolform, i tillämpliga
            delar ska utvidgas till att även omfatta barn i förskolan. Detta
            är även rimligt om man beaktar förskolans generella utveckling.
            Vi föreslår därför att regeringen uppdras att återkomma med förslag
            på hur lagstiftningen kan utformas utifrån denna ståndpunkt.
          </p>
          <head type="h1" xml:id="i-VPgRDtGTAh6hsMAJL7kGB7">
            18 Gymnasiet
          </head>
          <head type="h2" xml:id="i-PJZoWngVu4AQ88q6yP4XRs">
            18.1 Gemensamt rödgrönt förslag: Behörighet till gymnasieskolan
          </head>
          <p xml:id="i-HJHWZ9LKHkcjFVdMFVupPt">
            Regeringen föreslår att det som huvudregel ska krävas godkänt
            i åtta ämnen för att vara behörig till gymnasieskolans yrkesförberedande
            program och godkänt i tolv ämnen för de studieförberedande programmen.
            Vi anser att lika villkor ska råda. En tydlig och generaliserad
            uppdelning av behörighetskraven skulle ge en stark signal till
            både elever och föräldrar om vilken ambitionsnivå olika elever
            ska lägga sig på och därmed kraftigt minska deras framtida valmöjligheter.
            Att dra en knivskarp gräns mellan yrkes- och studieförberedande
            programs behörighetskrav är inte heller befogat enskilda yrkesförberedande
            program kan mycket väl kräva lika stora förkunskaper som studieförberedande
            program eller större. Regeringens förslag bygger på en föreställning
            om att eleverna på yrkesförberedande program är mindre begåvade
            och studiemotiverade än andra elever. En sådan föreställning är
            osaklig. Vi föreslår därför riksdagen att besluta att det som
            huvudregel ska krävas godkänt i åtta ämnen däribland svenska,
            engelska och matematik för antagning till alla gymnasieprogram.
          </p>
          <head type="h2" xml:id="i-WrShpbG3ZaciMB6LBWDQ2b">
            18.2 Gemensamt rödgrönt förslag: Gymnasieskolan och högskolebehörighet
          </head>
          <p xml:id="i-GAw6A2j8h6KTpGPzv14B2w">
            Riksdagen har genom behandlingen av regeringens proposition 2008/09:199
            beslutat att yrkesförberedande program inte längre ska ge grundläggande
            behörighet till högskolan. Vi menar att detta är fel. Regeringens
            politik tidigarelägger val som måste göras för att man ska ha
            reella chanser att gå vidare till högre utbildning. Detta får
            tydliga och negativa konsekvenser för individen och för den sociala
            snedrekryteringen till högskolan.
          </p>
          <p xml:id="i-P7sbmUr7tqevx5aBdBQdPD">
            De kurser som krävs för grundläggande behörighet är också nödvändiga
            för att klara kraven på en modern arbetsmarknad. Gymnasieskolan
            ska göra eleverna väl rustade för ett långt arbetsliv, och allt
            talar för att kraven inom arbetslivet kommer att öka, inte minska.
            Alla nationella gymnasieprogram ska leda till en gymnasieexamen,
            vilket innefattar en grundläggande behörighet till högskolan.
          </p>
          <head type="h2" xml:id="i-CghbvtqRkVrFSjgXdCWBCd">
            18.3 Introduktionsutbildningar i gymnasieskolan
          </head>
          <p xml:id="i-Pexu2gJu75kNE7NUENKjTL">
            Den borgerliga alliansen gick till val på att avskaffa gymnasieskolans
            individuella program, IV. Efter en hel mandatperiod kommer nu
            i stället ett förslag om ett förändrat IV, ett s.k. introduktionsprogram.
            Miljöpartiet ser positivt på förslaget och gläder sig åt att alliansen
            övergav idén om ett avskaffande.
          </p>
          <p xml:id="i-41pe1SjmKwJdW96dvdNf2r">
            Vi tycker att det är en rimlig bedömning som regeringen gör vad
            gäller yrkesintroduktion. Även om det vore önskvärt kommer det
            alltid att finnas elever som av någon anledning inte mäktar med
            att läsa ett ordinarie gymnasieprogram. De får inte hamna helt
            utanför, och då kan yrkesintroduktionen vara ett bra komplement.
          </p>
          <p xml:id="i-LFWdDNcTKZhEcj1pK4EHD1">
            Inom gymnasiesärskolan väljer regeringen att behålla det individuella
            programmet oförändrat. Det är oklart varför man väljer att göra
            på det viset, och Miljöpartiet ställer sig frågande till detta
            val.
          </p>
          <head type="h1" xml:id="i-5ZL57ykSeFyHhf6NmsiZvS">
            19 Vuxenutbildningen
          </head>
          <head type="h2" xml:id="i-2UFqX79Ls7hSRZWy1wyEiq">
            19.1 Målet med vuxenutbildningen
          </head>
          <p xml:id="i-QcPjNvJEVnoEuo89VWw2xM">
            Vi i Miljöpartiet menar allvar när vi talar om det livslånga
            lärandet. Regeringens utbildningspolitik bygger återvändsgränder
            som gör det svårare för människor att ta sig till vidare utbildning.
            Miljöpartiet för i stället en politik för nya livschanser. Vi
            anser att vikten av det livslånga lärandet ska framhållas när
            vuxenutbildningens övergripande mål beskrivs i skollagen. Det
            bör också vara ett mål för vuxenutbildningen att förbereda för
            vidare studier, på samma sätt som regeringen föreslår för gymnasieskolan.
          </p>
          <head type="h2" xml:id="i-D3aUajNPQxstaeTyKBx2XF">
            19.2 Stärkt rätt till vuxenutbildning
          </head>
          <p xml:id="i-LY8W9DqJWikHdPBtBPauCH">
            Vi vill stärka rätten till vuxenutbildning. Regeringens politik
            går tvärtom ut på att minska utbudet av vuxenutbildning, vilket
            bl.a. utfallit i drygt 40 000 färre heltidsstuderande 2009 än
            2006, samtidigt som man genom strukturella förändringar ökar behovet
            av vuxenutbildning genom att på de flesta gymnasieprogram överlåta
            ansvar för att ge eleverna högskolebehörighet från gymnasiet till
            komvux. Precis som grundskolan inte ska kunna resignera från sitt
            ansvar och lämna över ansvaret till gymnasiet ska inte politiken
            utformas så att gymnasiet lämpar över ansvaret på vuxenutbildningen.
            Även om gymnasieelever nått grundläggande behörighet till högskolan
            krävs dock särskild behörighet på många utbildningar. För att
            stärka rätten till kunskap och för att motverka den sociala snedrekryteringen
            inom högskolan vill vi öppna den möjlighet som regeringen har
            stängt att komplettera sin utbildning både för att få grundläggande
            och särskild behörighet för högskolestudier.
          </p>
          <p xml:id="i-SohuFUUehUdsuCypXwrfCP">
            Skolan i ett modernt samhälle bör utgå från individen och stödja
            den enskildes ambitioner och strävan att nå kunskap. Det är i
            det syftet skollagen sätter upp rättigheter, och det är också
            i det syftet samhället reglerar skolans institutioner för att
            förebygga att elever hindras från att nå längre i sitt kunskapssökande.
            I det perspektivet ter sig regeringens förslag att förbjuda elever
            att läsa upp godkända betyg från komvux ytterst märkligt. Att
            fortfarande låta det vara tillåtet att efter självstudier och
            i vissa fall efter erlagd avgift tentera upp betyg på komvux kompenserar
            inte på något sätt för detta.
          </p>
        </div>
        <div type="motSignatures">
          <list>
            <item xml:id="i-NtE4Gta9ao6wQfdjEWzrTf" who="i-2GE534P2Foy3WpqKPVNeW8">
              Mats Pertoft (mp)
            </item>
            <item xml:id="i-FEDUFhA8pGyWtogKWhtGES" who="i-PPtpTU7erj7n8C4rdQihuK">
              Lage Rahm (mp)
            </item>
            <item xml:id="i-CyaporoPap1XcEBTQhJybp" who="i-2EZPhWWR7yHztg3zN2aNvh">
              Peter Rådberg (mp)
            </item>
          </list>
        </div>
      </div>
    </body>
  </text>
</TEI>
