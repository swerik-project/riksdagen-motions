<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-SfU-00344">
  <teiHeader>
    <fileDesc>
      <titleStmt>
        <title>Ett öppnare Sverige</title>
        <author corresp="i-34FRvyXQKUigF3Qr9AwKJe">av Bodil Ceballos m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Ett öppnare Sverige</title>
          <idno type="rdwebb">GV02Sf344</idno>
          <rs type="number">Sf344</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GV02Sf344/text</ref>
          <ref type="dokument_url_html">http://data.riksdagen.se/dokument/GV02Sf344</ref>
          <ref type="dokumentstatus_url_xml">http://data.riksdagen.se/dokumentstatus/GV02Sf344</ref>
          <ref type="doc">http://data.riksdagen.se/fil/6F748E03-FB62-48F1-A745-4EC033180D8A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9hz9iPqymCdhBS9gVoZrbj</idno>
            <name>Thomas Nihlén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Reshdouni</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-SrujMQHLro7vMkDLsex2eu" type="signed"/>
        <correspContext corresp="i-SrujMQHLro7vMkDLsex2eu">
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-9hz9iPqymCdhBS9gVoZrbj"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-SNtv8jZRB19Jr8oegj1mGK"/>
        </correspContext>
        <correspAction type="referral" xml:id="i-JFnc5wVDYFtr94BvjRSdR5">
          <date when="2007-10-16"/>
        </correspAction>
        <correspAction type="dismissal" xml:id="i-92i565LfA4B3BqDX98J9VJ">
          <date when="2007-10-16"/>
        </correspAction>
        <correspAction type="numbering" xml:id="i-RNNgJV2D6CrrBcbBGiuHAw">
          <date when="2007-10-09"/>
        </correspAction>
        <correspAction type="submission" xml:id="i-9rEJJagXLRGZRB7YXw2Pre">
          <date when="2007-10-05"/>
        </correspAction>
        <correspAction type="transfer" xml:id="i-E9hAmoYjdtEYz4y44UT2kK">
          <date when="2007-10-05"/>
        </correspAction>
        <correspAction type="assigned" xml:id="i-VqTo1Vsr3Wkt8y6uwd74vp"/>
        <correspContext corresp="i-VqTo1Vsr3Wkt8y6uwd74vp">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motSummary">
          <head xml:id="i-8ps2AszXaVMkv4a7NKMjZy">
            1 Sammanfattning
          </head>
          <p xml:id="i-WEu4h5Y83Cv8tiAmWp4rJ">
            De svenska utvandrarna på 1800-talet hade förmodligen kallats
            olagliga om de migrerat idag, liksom de personer som nu i skrangliga
            båtar försöker ta sig till Europa. Vissa är skyddsbehövande av
            politiska skäl och är då enligt folkrätten flyktingar. Andra är
            skyddsbehövande av ekonomiska skäl och kallas då istället för
            olagliga invandrare. Miljöpartiet anser att det inte går att dela
            upp människors skyddsbehov på detta sätt. Det finns inga illegala
            människor. Det finns människor som flyr av en eller annan orsak
            och som har behov att få bosätta sig i ett annat land, permanent
            eller temporärt. Vi tror inte att någon för skojs skull riskerar
            livet på Medelhavet, i ett långtradarsläp eller i något lastutrymme
            på en båt.
          </p>
          <p xml:id="i-KHgsQiCxoJcUjNHhtUgDpi">
            EU:s medlemsstater, inklusive Sverige, bygger trots det upp högre
            och högre murar, som förhindrar människors resande, flyktingmöjligheter
            och utvecklingsmöjligheter. Gränserna och övervakningen av dessa,
            bland annat Schengen, leder till smuggling av människor för dyra
            pengar, till kriminalitet och till sociala problem. Miljöpartiet
            tar avstånd från denna utveckling och vill på sikt ha ett samhälle
            med en fri rörlighet över nationsgränserna, så att alla människor
            har möjlighet att studera, arbeta och bo där man vill. Asylrätten
            skall garanteras samtidigt som möjligheterna till rörlighet över
            gränserna skall öka, framför allt för den som söker arbete eller
            skall studera. Det skall införas en rätt till automatiskt uppehållstillstånd
            för den vuxna flykting som fått vänta mer än ett år, respektive
            sex månader för barn som är flyktingar, på besked om ansökan om
            uppehållstillstånd.
          </p>
          <p xml:id="i-H5FqpRWRR3iXmvM6vEeGQb">
            Människor flyr till Sverige i förhoppningen om att kunna skapa
            ett bättre liv här med förbättrade livschanser för sig och sina
            anhöriga. De som kommer hit skall få ett värdigt bemötande, som
            präglas av humanitet, omtanke och empati. Vi anser inte att Migrationsverket
            (MV) tidigare levt upp till dessa krav och krävde därför att det
            skulle läggas ner. Nu ser vi att MV är inne i en förändringsfas
            som kan leda till ett bättre förhållningssätt i framtiden. Vi
            kommer att noga bevaka utvecklingen och återkomma med förslag
            om utvecklingen går i fel riktning.
          </p>
          <p xml:id="i-TZcsjotFyZw9JnqV4yRXfn">
            Barnens bästa måste alltid komma först, även i migrationsprocessen.
            Barns egna asylskäl måste vägas in i migrationsprocessen och tas
            på största allvar. Ändå var det först genom en extraordinär tidsbegränsad
            lag förra mandatperioden som vi i Miljöpartiet fick med oss socialdemokraterna
            och lyckades få igenom att flertalet flyktingfamiljer med barn
            skulle få stanna i Sverige. De ensamstående fick däremot så gott
            som alla avslag. De kallades inte ens till intervju, tilldelades
            inte offentliga ombud och fick avslag redan i första instans som
            inte gick att överklaga. Det innebär inte att de vågat resa hem
            till sina hemländer och således lämnat Sverige. Vi anser att det
            är av allra största vikt att skyndsamt lösa situationen för alla
            dem som prövats enligt den tidigare utlänningslagen men som fortfarande
            befinner sig här i landet.
          </p>
          <p xml:id="i-DuQbbwHW3XrbuWit4CMnjK">
            På kort sikt må murarna växa men vi är övertygade om att humaniteten
            och medmänskligheten kommer att segra och att Sverige med vårt
            bistånd kommer att få en human flyktingpolitik.
          </p>
        </div>
        <div type="TOC" xml:id="i-8q2ucmoAj7WEqH462kE8TH">
          <head xml:id="i-77dG4yyiccxcnvWdXGF9yW">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 5
            </item>
            <item>
              4 Migrationsverket 7
            </item>
            <item>
              4.1 Håll ögonen på Migrationsverket 7
            </item>
            <item>
              4.2 Utbildning 7
            </item>
            <item>
              4.3 En stupstock i asylprocessen 7
            </item>
            <item>
              4.4 Ge färre tillfälliga uppehållstillstånd 8
            </item>
            <item>
              4.5 Förnyelse av uppehållstillstånd 8
            </item>
            <item>
              4.6 Erkänn kvotflyktingars rättigheter 8
            </item>
            <item>
              5 Domstolsprövningen 9
            </item>
            <item>
              5.1 Fri- och rättigheter i grundlag 9
            </item>
            <item>
              5.2 En fullständig översyn av utlänningslagstiftningen 10
            </item>
            <item>
              5.3 Migrationsdomstolarna skall utse offentliga biträden 10
            </item>
            <item>
              5.4 Översyn av sekretesslagen 11
            </item>
            <item>
              5.5 Inrätta ett oberoende organ för landinformation 11
            </item>
            <item>
              5.6 Kvalitetsprövning av asylprocessen med möjlighet till delaktighet
              för asylsökande 11
            </item>
            <item>
              6 Utvisa och avvisa färre! 12
            </item>
            <item>
              6.1 Migrationsdomstol skall pröva om polisen skall användas vid
              verkställighet 12
            </item>
            <item>
              6.2 Inför en absolut gräns för förvarstagande, ett förbud mot
              barn i förvar och delaktighet i rättsprocessen 12
            </item>
            <item>
              6.3 Sverige skall inte acceptera så kallade diplomatiska garantier
              13
            </item>
            <item>
              6.4 Skadeståndsansvar för svenska staten vid felaktig avvisning
              13
            </item>
            <item>
              6.5 Utbildning av polis som arbetar med flyktingar 13
            </item>
            <item>
              7 Inför legala vägar att ta sig in i Sverige och i EU 14
            </item>
            <item>
              7.1 Trafficking 14
            </item>
            <item>
              7.2 Möjlighet att ansöka om uppehållstillstånd i Sverige med
              mera 14
            </item>
            <item>
              7.2.1 Anhöriga 14
            </item>
            <item>
              7.2.2 Lös problemen för de gömda i Sverige 15
            </item>
            <item>
              7.3 En mer generös arbetskraftsinvandring 15
            </item>
            <item>
              7.3.1 Den myndighetsbaserade arbetsmarknadsprövningen upphör
              16
            </item>
            <item>
              7.3.2 Uppehållstillstånd för arbete i Sverige för en utlänning
              som fått avslag på asylansökan 16
            </item>
            <item>
              8 En sammanhållen kommunal introduktionsverksamhet 17
            </item>
            <item>
              8.1 Eget boende eller anläggningsboende 17
            </item>
            <item>
              8.2 Rätt till skola samt hälso- och sjukvård för gömda flyktingar
              18
            </item>
            <item>
              8.3 Vikten av kompetenta tolkar 19
            </item>
            <item>
              8.4 Öka dagersättningen till asylsökande 19
            </item>
            <item>
              9 Migrationsforskning värd namnet 20
            </item>
            <item>
              10 EU:s migrationspolitik 20
            </item>
            <item>
              10.1 Transportörsansvaret 20
            </item>
            <item>
              10.2 Pröva Dublinärenden 20
            </item>
            <item>
              10.3 Avträd Schengenavtalet 21
            </item>
          </list>
        </div>
        <div type="motProposal" subtype="förslag">
          <head xml:id="i-JFuLHv5QnjVejFD2mwYrZ8">
            3 Förslag till riksdagsbeslut
          </head>
          <list style="ol">
            <item xml:id="i-M6TCgzPMJogXVJ4LjHb33m">
              Riksdagen tillkännager för regeringen som sin mening vad som
              anförs i motionen om att noga följa utvecklingen på Migrationsverket.
            </item>
            <item xml:id="i-3AMdqU1yR8Xk7Augz6Wnsx">
              Riksdagen tillkännager för regeringen som sin mening vad som
              anförs i motionen om behovet av utbildning för den personal som
              arbetar med migrationsfrågor om jämställdhet mellan män och kvinnor,
              HBT, mänskliga rättigheter och barnens bästa.
            </item>
            <item xml:id="i-RvBrTiMjec6vBDhgrrvsLP">
              Riksdagen tillkännager för regeringen som sin mening vad som
              anförs i motionen om att införa en rätt till automatiskt uppehållstillstånd
              för den som väntat längre än ett år för vuxna, respektive sex
              månader för barn, på att få besked om en ansökan om uppehållstillstånd.
            </item>
            <item xml:id="i-J11NnuRwm3vcNtbFJFfSDh">
              Riksdagen tillkännager för regeringen som sin mening vad som
              anförs i motionen om en mer restriktiv användning av tillfälliga
              uppehållstillstånd.
            </item>
            <item xml:id="i-5ug7gvvg9r3oriJchDnnzN">
              Riksdagen tillkännager för regeringen som sin mening vad som
              anförs i motionen om förnyelse av uppehållstillstånd.
            </item>
            <item xml:id="i-zQFyX5BpMYStUxtqoAwBC">
              Riksdagen tillkännager för regeringen som sin mening vad som
              anförs i motionen om att alla kvotflyktingar ska tillerkännas
              de rättigheter som är förknippade med flyktingskapet oavsett om
              de ansökt om flyktingförklaring eller ej.
            </item>
            <item xml:id="i-KL7yRNwSGYijeFwuC3tbZu">
              Riksdagen tillkännager för regeringen som sin mening vad som
              anförs i motionen om att inskränkningar i lag av de grundläggande
              fri- och rättigheterna ska vara godtagbara i ett demokratiskt
              samhälle och stå i proportion till nyttan med bestämmelsen för
              alla invånare i landet. 1
            </item>
            <item xml:id="i-VRFf439W4sRdXMYu9M6zmC">
              Riksdagen tillkännager för regeringen som sin mening vad som
              anförs i motionen om en fullständig översyn av utlänningslagstiftningen.
            </item>
            <item xml:id="i-KdCcRed9NqH3YVcSVwhPWo">
              Riksdagen tillkännager för regeringen som sin mening vad som
              anförs i motionen om att beslut om offentligt biträde enligt utlänningslagen
              ska fattas av migrationsdomstol och inte av Migrationsverket.
            </item>
            <item xml:id="i-CUn74s7Q29gJ86V6NCMEfC">
              Riksdagen tillkännager för regeringen som sin mening vad som
              anförs i motionen om behov av översyn av sekretesslagen i fråga
              om mål i migrationsdomstol och Migrationsöverdomstolen. 1
            </item>
            <item xml:id="i-FJ8qRwTryM93xzHfKYh31w">
              Riksdagen tillkännager för regeringen som sin mening vad som
              anförs i motionen om att inrätta ett oberoende organ för länderinformation.
            </item>
            <item xml:id="i-NcuVfJoAyabFfXxAiji8US">
              Riksdagen tillkännager för regeringen som sin mening vad som
              anförs i motionen om behovet av att kvalitetssäkra asylprocessen.
            </item>
            <item xml:id="i-Xefv7RoJpaM2uWNHTFZfJj">
              Riksdagen tillkännager för regeringen som sin mening vad som
              anförs i motionen om att migrationsdomstol ska pröva om polismyndighet
              ska medverka vid verkställighet av utvisnings- eller avvisningsbeslut.
            </item>
            <item xml:id="i-GABaWhC3kVQjtK4D6bjarA">
              Riksdagen tillkännager för regeringen som sin mening vad som
              anförs i motionen om en absolut gräns för tiden en person får
              vara tagen i förvar.
            </item>
            <item xml:id="i-EJyTYVcYeNk7yvpvX1pHdm">
              Riksdagen tillkännager för regeringen som sin mening vad som
              anförs i motionen om ett förbud mot att ha barn placerade i förvar.
            </item>
            <item xml:id="i-YUgds5Jkp4EMEFFJBXuqmK">
              Riksdagen tillkännager för regeringen som sin mening vad som
              anförs i motionen om delaktighet i förvarsprocessen.
            </item>
            <item xml:id="i-AaZ1HWdFKgVGQENzgZDXq">
              Riksdagen tillkännager för regeringen som sin mening vad som
              anförs i motionen om att s.k. diplomatiska garantier inte ska
              få godtas i Sverige.
            </item>
            <item xml:id="i-89tahh6z48CQoM9h8WMg4H">
              Riksdagen tillkännager för regeringen som sin mening vad som
              anförs i motionen om skadeståndsansvar för Sverige vid felaktig
              avvisning.
            </item>
            <item xml:id="i-GKSXkMR9yGUsYaiZL37q3C">
              Riksdagen tillkännager för regeringen som sin mening vad som
              anförs i motionen om behov av utbildning av poliser i deras arbete
              med flyktingar. 2
            </item>
            <item xml:id="i-LfaE2WunASHSbiyF56D6c7">
              Riksdagen tillkännager för regeringen som sin mening vad som
              anförs i motionen om behovet av att införa ett s.k. flyktingvisum.
            </item>
            <item xml:id="i-4vjFCQPs5RXSXhXQtFNyR1">
              Riksdagen tillkännager för regeringen som sin mening vad som
              anförs i motionen om att utreda traffickingoffers utsatthet i
              Sverige.
            </item>
            <item xml:id="i-FxNaVQhGF5qZ9VWNdXBYur">
              Riksdagen begär att regeringen återkommer till riksdagen med
              förslag om rätt att ansöka om uppehållstillstånd för anhöriga.
            </item>
            <item xml:id="i-Egg52ucNFE8zKu9MvVavBQ">
              Riksdagen tillkännager för regeringen som sin mening vad som
              anförs i motionen om att lösa situationen för de gömda i Sverige.
            </item>
            <item xml:id="i-QyGGrpZ7uc5cmf4RLMdkmt">
              Riksdagen tillkännager för regeringen som sin mening vad som
              anförs i motionen om en mer generös arbetskraftsinvandring.
            </item>
            <item xml:id="i-5RGvwKJtZkynr2giqU7K78">
              Riksdagen tillkännager för regeringen som sin mening vad som
              anförs i motionen om att den myndighetsbaserade arbetsmarknadsprövningen
              upphör.
            </item>
            <item xml:id="i-TadyjM5rxm9ADfhEHCzvQD">
              Riksdagen tillkännager för regeringen som sin mening vad som
              anförs i motionen om en satsning på yrkes- och kompetensutbildning
              av asylsökande.
            </item>
            <item xml:id="i-HpPT7nEz99GGFZdAU7Lmbb">
              Riksdagen tillkännager för regeringen som sin mening vad som
              anförs i motionen om eget boende och anläggningsboende.
            </item>
            <item xml:id="i-D97axSQKoNp6iLiEyMfefg">
              Riksdagen tillkännager för regeringen som sin mening vad som
              anförs i motionen om införandet av rätt till hälso- och sjukvård
              och skola för gömda vuxna flyktingar.
            </item>
            <item xml:id="i-UUwrT7VTx5LG4v9VsoB9Ud">
              Riksdagen tillkännager för regeringen som sin mening vad som
              anförs i motionen om vikten av kompetenta tolkar. 3
            </item>
            <item xml:id="i-5YTJXU7crJzUGof172XeAk">
              Riksdagen tillkännager för regeringen som sin mening vad som
              anförs i motionen om att höja de låga dagsersättningsnivåerna
              för asylsökande.
            </item>
            <item xml:id="i-Kaquv41PAAE7k6EDJxz4aQ">
              Riksdagen tillkännager för regeringen som sin mening vad som
              anförs i motionen om att utveckla forskning i Sverige om migration.
              3
            </item>
            <item xml:id="i-BJ6gLG9sp7KJk68Bq2xxd2">
              Riksdagen tillkännager för regeringen som sin mening vad som
              anförs i motionen om att avskaffa transportörsansvaret.
            </item>
            <item xml:id="i-HZfpsuxX68FD3kRSZRhvqX">
              Riksdagen tillkännager för regeringen som sin mening vad som
              anförs i motionen om att Sverige ska pröva s.k. Dublinärenden.
            </item>
            <item xml:id="i-B2yH3AQzZVTaNwZ7YwxGg4">
              Riksdagen tillkännager för regeringen som sin mening vad som
              anförs i motionen om att Sverige ska frånträda Schengenavtalet.
              2
            </item>
          </list>
          <p xml:id="i-GdbVKvNUL8TRiBaQHzxYLg">
            1 Yrkandena 7 och 10 hänvisade till KU.
          </p>
          <p xml:id="i-Kz16JVgBzpizwT7y4EEHne">
            2 Yrkandena 19 och 34 hänvisade till JuU.
          </p>
          <p xml:id="i-GJ6VoujRu5dpJy1zZQozZ5">
            3 Yrkandena 29 och 31 hänvisade till UbU.
          </p>
        </div>
        <div type="motContent">
          <head type="h1" xml:id="i-16LgLLHWEBRQfFGiYPddZY">
            4 Migrationsverket
          </head>
          <head type="h2" xml:id="i-6KmKrxgUrVR1Rqgeczm7sD">
            4.1 Håll ögonen på Migrationsverket
          </head>
          <p xml:id="i-2rdDhPbtM39y9gqjkG3gtD">
            Miljöpartiet har tidigare föreslagit att Migrationsverket skall
            läggas ner för att ersättas med en smalare myndighet. Under det
            år som gått har Migrationsverket genomgått stora förändringar
            som eventuellt leder till ett bättre förhållningssätt i framtiden.
            Omorganisationer tenderar dock att temporärt leda till effektivitetsminskningar
            innan organisationen stabiliserat sig. I dagsläget då vi har en
            stor flyktingtillströmning menar vi därför att det kan vara olyckligt
            att göra nya stora förändringar, som t.ex. att inrätta den nya
            smalare myndighet vi tidigare efterfrågat. Vi anser dock att det
            är av stor vikt att noga följa utvecklingen på Migrationsverket
            i syfte att säkerställa att den går i rätt riktning.
          </p>
          <head type="h2" xml:id="i-CMN6sABhCxLy8WScKcNnsL">
            4.2 Utbildning
          </head>
          <p xml:id="i-QgTqj6L94UXrbS9kKgXZ6v">
            Det är av största vikt att den personal som arbetar med migrationsfrågor
            ständigt har barnens bästa för sina ögon vid avgörande av migrationsärenden.
            Barnens egna skäl skall alltid tas på allvar och prövas för sig
            och inte ingå i någondera förälderns ärende. Varje barn har rätt
            att behandlas som en egen person. Miljöpartiet anser att det är
            mycket viktigt att handläggare får utbildning i asylskäl med fokus
            på barnen.
          </p>
          <p xml:id="i-MxaRSeJtiAr9MsuQFGqmuZ">
            Det faktum att Migrationsverket anser att kvinnor och män som
            förföljs på grund av sitt kön, sin sexuella läggning eller könsidentitet
            skall undertrycka denna för att på så sätt kunna återvända till
            sitt hemland, visar också på ett behov av ökad utbildning i såväl
            frågor om mänskliga rättigheter som om homo- och bisexuellas samt
            transpersoners levnadsvillkor. Det finns även i övrigt ett stort
            behov av utbildning om konsekvensen av Sveriges internationella
            folkrättsliga åtaganden.
          </p>
          <head type="h2" xml:id="i-MqhcYwSFieGNbwQN2zhnbm">
            4.3 En stupstock i asylprocessen
          </head>
          <p xml:id="i-DUCwjJqmeDneSwJgpH3Km8">
            Migrationsverket skall enligt sitt regleringsbrev fatta beslut
            om uppehållstillstånd eller avvisning respektive utvisning senast
            inom sex månader från det att en ansökan inkommit till verket.
            Beslut i ärenden som rör ensamkommande barn skall fattas inom
            tre månader. Under år 2006 var den genomsnittliga handläggningstiden
            201 dagar för vuxnas asylärenden, vilket medförde en minskning
            och att 59 procent av ärendena fattades inom tidsramen. För barn
            avgjordes 4 (33 av 820 ärenden) procent av ärendena inom tre månader.
            Samtidigt finns det uppgifter om personer som väntat betydligt
            längre än ett år på att få sina ärenden avgjorda.
          </p>
          <p xml:id="i-Mu6f4Zbf5owztxm45pJdkM">
            Oaktat det finns asylskäl eller inte, är det inte förenligt med
            humanitetens krav att låta en asylsökande vänta längre än sex
            respektive tre månader på att få besked. Detta under förutsättning
            att den asylsökande samarbetar och lämnar erforderliga uppgifter
            för handläggningen av ärendet. Miljöpartiet anser därför att utlänningslagen
            skall ändras, så att det klart framgår att den utlänning som inte
            fått besked om sin ansökan om uppehållstillstånd inom ett år (vuxna),
            respektive sex månader (barn), automatiskt skall få uppehållstillstånd.
            En utredning om hur detta skall genomföras måste omedelbart göras
            av regeringen.
          </p>
          <head type="h2" xml:id="i-26QCKnwK99Evch88CxzawX">
            4.4 Ge färre tillfälliga uppehållstillstånd
          </head>
          <p xml:id="i-8cf1KgN1cWVGSidfmsnst8">
            Den som ansöker om uppehållstillstånd för vistelse i Sverige
            kan beviljas ett permanent eller tillfälligt sådant. Tillfälliga
            uppehållstillstånd kan beviljas därför att den sökande begär det
            eller därför att Migrationsverket av olika skäl inte vill bevilja
            ett permanent uppehållstillstånd. Det kan handla om att verket
            misstror den enskilde, att det brister i ansökan eller att det
            finns skäl att anta att den sökande kommer att hoppa av i Sverige
            för att ansöka om asyl här. Erfarenheten från Migrationsverkets
            handläggning av den så kallade tillfälliga asyllagstiftningen
            (2 kap. 5 b § i gamla utlänningslagen) visar tyvärr att verket
            använder sig av möjligheten att bevilja tillfälliga uppehållstillstånd
            av rent för dem strategiska skäl. Det kan handla om att sökande
            i och för sig har behov av asyl och att få stanna i Sverige men
            att verket bedömer att situationen i hemlandet måhända inom en
            framtid kommer att bli stabilare. Miljöpartiet anser inte att
            detta är ett humant sätt att hantera dessa ärenden. Det försätter
            dessutom enskilda i en fruktansvärd situation av ovisshet. Vi
            anser därför att möjligheten att bevilja tillfälliga uppehållstillstånd
            skall begränsas.
          </p>
          <head type="h2" xml:id="i-MMA2tgNpdD611AW8Qk1mmw">
            4.5 Förnyelse av uppehållstillstånd
          </head>
          <p xml:id="i-P7WkioG7DWAFiftqgiNoee">
            Migrationsverket har andra uppgifter än att bara sköta ansökningar
            om uppehålls­tillstånd och asylansökningar. En utav dem är att
            förnya de permanenta uppehålls­tillstånd som en gång givits. Tidigare
            var det möjligt att göra detta hos gränspolisen, på polisstationen,
            men sedan ett par år tillbaka har verksamheten flyttats till ett
            fåtal platser i landet vilket innebär att den som behöver få denna
            rutinåtgärd genomförd ofta måste ta ledigt en hel dag från sitt
            arbete, förlorar arbetsförtjänst och får en reskostnad som är
            hög eller låg beroende på var i landet man råkar bo. Denna ordning
            skapar mycken irritation och är inte tillfredsställande. Tidigare
            ordning bör därför återinföras.
          </p>
          <head type="h2" xml:id="i-7fNfu6EpY91mitk4eUaMpk">
            4.6 Erkänn kvotflyktingars rättigheter
          </head>
          <p xml:id="i-AXABPvYnaJWmtFuC5xfmF2">
            Idag lever många människor i Sverige som borde tillerkännas olika
            rättigheter i egenskap av kvotflyktingar men som ändå nekas detta.
            Omständigheterna i de enskilda fallen verkar vara mest beroende
            av vem som är deras handläggare på till exempel Försäkringskassan
            eller vem på Migrationsverket som svarar på myndigheternas fråga
            om flyktingskap.
          </p>
          <p xml:id="i-K68CTJMWtyHW7qi7FytFNu">
            Många av de flyktingar som kom på 80-talet kom antingen innan
            den då nya utlänningslagen från 1989 trädde i kraft eller kort
            därefter. Trots att lagen ännu inte gällde hänvisar Migrationsverket
            i vissa svar till Försäkringskassan till att personen i fråga
            kom enligt lagparagrafen i 1989 års lag om humanitära skäl (2
            kap. 4 §), samtidigt som man i nästa mening skriver att de avräknas
            flyktingkvoten. På frågan varför man då inte räknas som konventionsflykting
            är svaret att ingen flyktingförklaring sökts och att frågan därmed
            inte prövats. Migrationsverket är dock medvetet om att flyktingarna
            inte fick information om att de behövde söka flyktingförklaring
            vid ankomsten till landet. Att söka denna förklaring i efterhand
            är inte möjligt eftersom omständigheterna i landet nu är annorlunda.
            För den som har blivit svensk medborgare är det ännu värre eftersom
            det då inte ens om förutsättningarna i hemlandet fortfarande är
            desamma går att söka denna förklaring.
          </p>
          <p xml:id="i-2Zs2xTjpa97nPKWE8QQkwR">
            Denna ordning har nu ändrats och enligt uppgift räknas kvotflyktingar
            nu automatiskt som konventionsflyktingar, men situationen för
            dem som kom tidigare är inte tillfredsställande och regeringen
            bör därför ta initiativ till att ändra regelverket i syfte att
            förtydliga att alla flyktingar som kommit som kvotflyktingar bör
            räknas som konventionsflyktingar oberoende av när de anlände till
            landet.
          </p>
          <head type="h1" xml:id="i-W7gQU3prEmmw6DvV2DPsNG">
            5 Domstolsprövningen
          </head>
          <p xml:id="i-CthCwLmoKRUR3AWtY8sG6H">
            Avskaffandet av Utlänningsnämnden och införandet av de nya migrationsdomstolarna
            var en seger för oss i Miljöpartiet och andra som tror på en human
            flyktingpolitik. Systemet har dock visat stora brister.
          </p>
          <p xml:id="i-KjPkEe6yr3zt2vZwBu4v5D">
            Den nya instans- och processordningen och den nya utlänningslagen
            har nu varit i verkan under en tid. Under denna tid har en diskussion
            runt begreppet väpnad konflikt uppstått eftersom Migrationsöverdomstolen
            och Migrationsverket anser att begreppet inte omfattar den situation
            som råder i till exempel Irak och i Afghanistan, detta till skillnad
            från bedömningen från både svenska och internationella organisationer,
            som Röda Korset och Amnesty, samt ett antal folkrättsexperter.
          </p>
          <p xml:id="i-AZLFLMcnvfsQGsTy3pBDSS">
            En av utgångspunkterna för den nya ordningen var att fler skulle
            få möjlighet till muntlig förhandling. I praktiken har det dock
            visat sig mycket svårt, eller till och med svårare, att få en
            muntlig förhandling i domstolarna, och ärenden avgörs i alltför
            många fall på handlingarna precis som tidigare. Det är av yttersta
            vikt att domstolarna också hör de asylsökande. Detta bör riksdagen
            ge regeringen tillkänna.
          </p>
          <head type="h2" xml:id="i-CFXSVsUhqriohSeEejJ3Zn">
            5.1 Fri- och rättigheter i grundlag
          </head>
          <p xml:id="i-V9kTfNrxu5jfY5yjvkRmfk">
            Hur är det möjligt att vår utlänningslagstiftning ser ut som
            den gör? Sverige har alltid haft gott rykte när det gäller respekten
            för de mänskliga rättigheterna men när det gäller de asylsökande
            börjar detta alltmer ifrågasättas. En orsak kan vara den diskriminering
            som utlänningar i Sverige grundlagsenligt utsätts för och som
            tagit sig uttryck i tillämpningen av den svenska utlänningslagen
            och därmed sammanhängande regleringar.
          </p>
          <p xml:id="i-WUcaobb3vZsVpyNB2gHMWn">
            Begränsning av de grundläggande fri- och rättigheterna i svensk
            grundlag för svenska medborgare får göras endast för att tillgodose
            ändamål som är godtagbara i ett demokratiskt samhälle. Begränsningen
            får aldrig gå utöver vad som är nödvändigt med hänsyn till det
            ändamål som har föranlett den och ej heller sträcka sig så långt
            att den utgör ett hot mot den fria åsiktsbildningen såsom en av
            folkstyrelsens grundvalar. Begränsning får ej göras enbart på
            grund av politisk, religiös, kulturell eller annan sådan åskådning.
          </p>
          <p xml:id="i-TXjvDaZfzJqBeL5cZka2qv">
            Detta gäller dock inte när utlänningars rättigheter begränsas.
            Skillnaderna innebär att begränsningar i lag kan ske beträffande
            utlänningar utan att det är godtagbart i ett demokratiskt samhälle
            och utan att stå i proportion till nyttan med bestämmelsen. Ett
            tydligt exempel på detta är när ett helt plan med chilenare en
            gång för många år sedan drogades och skickades tillbaka till Chile.
          </p>
          <p xml:id="i-CbAd5zAGji1rnxmzYagbCn">
            Att denna diskriminering är möjlig är enligt vårt förmenande
            ytterst diskriminerande och absolut inte godtagbart i ett demokratiskt
            samhälle. Vi uppmanar därför regeringen att snarast återkomma
            med förslag på en ändring av denna diskriminerande grundlagsbestämmelse.
          </p>
          <head type="h2" xml:id="i-P4joyqQtSxT41XC4rggUpA">
            5.2 En fullständig översyn av utlänningslagstiftningen
          </head>
          <p xml:id="i-WitXQy326CfwShW1aZVRAZ">
            Den nu gällande utlänningslagen är trots att den är förhållandevis
            ny enbart ny till formen. Rent innehållsmässigt har ytterst lite
            förändrats mer än att det är migrationsdomstolar som prövar överklaganden
            och att bland annat förföljelse på grund av sexuell läggning nu
            kan medföra status som flykting. Att den nya lagen rent materiellt
            lämnar en hel del att önska har bland annat uttalats av Lagrådet
            när det yttrat sig över lagrådsremiss med förslag till ny instans-
            och processordning i utlännings­ärenden m.m. (yttrande den 9 maj
            2005). Att ett behov av reformering finns hade dessförinnan framkommit
            i det utredningsarbete som låg till grund för den nya instansordningen.
            Miljöpartiet valde dock tillsammans med Socialdemokraterna och
            Vänsterpartiet att genomföra en reform i de processuella frågorna,
            för att kunna återkomma vid ett senare tillfälle i de materiella
            frågorna. Nu är detta tillfälle kommet.
          </p>
          <p xml:id="i-YJJtEpvPwbiSQDaymXuNWN">
            Vi anser därför att en fullständig översyn skall ske av nu gällande
            utlännings­lagstiftning, i syfte att få den att vara förenlig
            med Sveriges internationella folkrättsliga åtaganden och med humanitetens
            krav.
          </p>
          <head type="h2" xml:id="i-YadGwaNvV5fqJHmWDe8o2C">
            5.3 Migrationsdomstolarna skall utse offentliga biträden
          </head>
          <p xml:id="i-Qp9QmEGMiSWzEcyHTa1Ac7">
            I dag utses offentliga biträden enligt utlänningslagen, av Migrationsverket.
            Detta är fel och avviker från hur offentliga biträden utses enligt
            exempelvis lagar om psykiatrisk tvångsvård, rättspsykiatrisk tvångsvård,
            vård av unga eller vård av missbrukare. Det avviker dessutom från
            hur förfarandet med offentliga försvarare i brottmålsprocessen
            hanteras. I samtliga dessa fall utses det offentliga biträdet
            eller ombudet av domstolen och inte av den handläggande myndigheten.
            Skälet till detta är förstås att myndigheten kan ha ett intresse
            av att en viss person utses som biträde eller ombud, liksom att
            myndigheten inte hanterar ärendet helt objektivt.
          </p>
          <p xml:id="i-F5BajBW8P8juRGfMHNrr8z">
            Miljöpartiet anser därför att offentliga biträden i utlänningsärenden
            skall utses av migrationsdomstolen och inte av Migrationsverket.
          </p>
          <head type="h2" xml:id="i-XjdgmZTLAxnkLb4goTR5sc">
            5.4 Översyn av sekretesslagen
          </head>
          <p xml:id="i-JKEBoSLJSMsja9bai5ZUWN">
            Sekretess finns i huvuddelen av ärenden hos Migrationsverket
            för uppgifter som rör enskilda, enligt 7 kap. 14 § sekretesslagen.
            När den enskilde överklagar Migrationsverkets beslut till migrationsdomstolen
            kommer uppgifter som tillförs målet i domstolen och som framkommer
            under en eventuell muntlig förhandling att bli offentliga om inte
            domstolen förordnar att sekretess skall gälla. Möjligheterna att
            sekretessbelägga uppgifter i mål hos migrationsdomstolen är begränsade,
            vilket också har framkommit genom ett flertal konkreta exempel
            nyligen. Detta kan innebära att asylsökande inte vågar framföra
            sina skäl för uppehållstillstånd i domstolen, av rädsla för att
            de skall komma exempelvis det forna hemlandets säkerhetstjänst
            tillhanda. Det finns mot denna bakgrund ett behov av att se över
            sekretesslagstiftningen, så att uppgifter lättare kan sekretessbeläggas
            i migrationsdomstolarna och dess överdomstol.
          </p>
          <head type="h2" xml:id="i-3L18TFJbKi4uva5oPxXBwC">
            5.5 Inrätta ett oberoende organ för landinformation
          </head>
          <p xml:id="i-Ld86TBSGkDrgBFeaPKKBc6">
            Ett förhållande som har aktualiserats i och med den nya instansordningen
            för prövning av utlänningsärenden är att Migrationsverket, migrationsdomstolar,
            UNHCR och UD gör helt olika bedömningar av hur det förhåller sig
            för särskilda grupper och mänskliga rättigheter i olika länder.
            Såväl Storbritannien som Kanada har system med oberoende organ
            för att ta fram landinformation. Vi vill pröva ett liknande system
            i Sverige.
          </p>
          <head type="h2" xml:id="i-WsbzfN8N81y1VMEPc7KgcN">
            5.6 Kvalitetsprövning av asylprocessen med möjlighet till delaktighet
            för asylsökande
          </head>
          <p xml:id="i-MsPDHHBjJaJti94g1wnUGb">
            Kvalitetsmål ska sättas upp när det gäller bemötande av flyktingar,
            information om vilka rättigheter man har som flykting (till exempel
            rätt till arbete, boende, hälso- och sjukvård), samt rättigheter
            att överklaga beslut och andra legala rättigheter i asylprocessen.
          </p>
          <p xml:id="i-U16V4bu6dJqHx3UET7DVnp">
            Kvalitetsmål bör sättas upp för hela asylprocessen.
          </p>
          <head type="h1" xml:id="i-7N5zBDhSw8xTtcBTySTtso">
            6 Utvisa och avvisa färre!
          </head>
          <p xml:id="i-5C2QLkK39phaYdByezzFnA">
            Få delar av den svenska asylprocessen är så inhuman som den del
            där ett utvisnings- eller avvisningsbeslut skall verkställas.
            Många gånger sker ett otal försök att verkställa ett beslut, utan
            att det angivna mottagarlandet ens vill befatta sig med individen
            i fråga. Systemet är dessutom oerhört kostsamt och administrativt
            svåröverskådligt. Samordningen mellan polis och migrationsverk
            brister också. Ett led i en effektivisering av verkställighetsprocessen
            kan vara att renodla ansvaret till endera myndigheten. Ett annat
            led kan vara att nya riktlinjer utfärdas för hur verkställighet
            får ske och hur många gånger ett försök kan ske. Det kan inte
            vara rimligt att ett flertal försök att utvisa en person skall
            få kosta kanske flera hundra tusen när personen i fråga inte ens
            blir insläppt i sitt hemland.
          </p>
          <p xml:id="i-4mVBidLa27W1MHUa3uoKb5">
            Vi bedömer att stora effektiviseringsvinster finns att hämta
            här. Särskilt när Sverige börjar tillämpa en mer human flyktingpolitik,
            där fler får stanna.
          </p>
          <head type="h2" xml:id="i-WcC2hP7mkowy6NC3Ukie4K">
            6.1 Migrationsdomstol skall pröva om polisen skall användas vid
            verkställighet
          </head>
          <p xml:id="i-HExu4s5WnjoPGQBU7LrGfz">
            Migrationsverket kan i dag överlåta till polismyndighet att verkställa
            ett avvisnings- eller utvisningsärende. Verkställighet kan även
            ske av polis på grund av beslut av polismyndighet eller allmän
            domstol. I vissa fall är det Säkerhetspolisen som verkställer
            besluten.
          </p>
          <p xml:id="i-A7NPpKqRaHDnmNjqjepHRE">
            När polis verkställer avvisnings- eller utvisningsbeslut skall
            polisen dels följa tillämpliga bestämmelser i 12 kap. utlänningslagen
            (2005:716) men dels även följa tillämpliga bestämmelser i polislagen.
            Någon reell kontroll att detta följs sker dock inte. Någon kontroll
            över att verkställighetshinder prövats eller att verkställigheten
            är förenlig med Sveriges internationella åtaganden inom flyktingrätten
            sker heller inte. Det finns därför ett behov av att skärpa kontrollen
            över hur verkställighet av utvisning av utländska personer sker.
            Vi anser att detta sker bäst om en migrationsdomstol i varje enskilt
            fall prövar om polisen skall få verkställa ett beslut om utvisning
            eller avvisning, liksom anger de närmare ramarna för hur detta
            skall få ske. En återrapportering skall därefter ske till domstolen
            från polisen, som har att ange hur verkställigheten skett. Vid
            prövning av om polis skall få anlitas för verkställighet skall
            den enskilde ha rätt till offentligt biträde.
          </p>
          <head type="h2" xml:id="i-3s7n31itK9nWNNLLYpmTqD">
            6.2 Inför en absolut gräns för förvarstagande, ett förbud mot
            barn i förvar och delaktighet i rättsprocessen
          </head>
          <p xml:id="i-63HiLvmS4s9pRs4fM26s9V">
            Det är ett oerhört ingrepp i en människas integritet att tas
            i förvar. Det kan inte vara rimligt att asylsökande får tas i
            förvar utan domstolsprövning.
          </p>
          <p xml:id="i-79HQv2hGG1CxnE4mYXsohP">
            En absolut gräns måste sättas för hur länge man får hållas i
            förvar, principen skall vara att barn inte kan förvaras och den
            asylsökande måste ha möjligheter att vara delaktig i rättsprocessen.
          </p>
          <head type="h2" xml:id="i-Qr7yvEvPRUnwNsU92myLtq">
            6.3 Sverige skall inte acceptera så kallade diplomatiska garantier
          </head>
          <p xml:id="i-KfV34oXsJ6kirUE8xbXYY2">
            Det förekommer att personer med asylskäl utvisas eller avvisas
            från Sverige, trots att de i sitt forna hemland riskerar att utsättas
            för tortyr eller annan grym eller omänsklig behandling. För att
            ändå dessa personer skall kunna utvisas eller avvisas från Sverige,
            tillämpas ett system med så kallade diplomatiska garantier. Systemet
            innebär i korthet att det land dit flyktingen skall sändas för
            den svenska staten garanterar att personen inte kommer att utsättas
            för en sådan behandling som enligt flyktingkonventionen utgör
            hinder för verkställighet. Det finns sedan ingenting som i realiteten
            garanterar att så verkligen blir fallet. Den svenska staten förutsätts
            lita på den andra statens ord. Det är uppenbart att det inte fungerar
            vilket bland annat fallet med de två utvisade egyptierna visar.
          </p>
          <p xml:id="i-GLyrEhKyh6XFk5smoZso5S">
            Miljöpartiet anser att ett accepterande av så kallade diplomatiska
            garantier strider mot Sveriges internationella flyktingrättsliga
            åtaganden. De kan därför aldrig accepteras.
          </p>
          <head type="h2" xml:id="i-LEFxauo4h1WdMfKsqYaunz">
            6.4 Skadeståndsansvar för svenska staten vid felaktig avvisning
          </head>
          <p xml:id="i-ug7Wg9AGJWKCB53p2wSfT">
            I dag har Sverige ingen skyldighet att följa upp vad som händer
            en person som avvisats till sitt hemland. Sverige har också blivit
            fällt av FN:s kommission mot tortyr tolv gånger för felaktiga
            avvisningar. Detta är inte en acceptabel ordning. Den som tvingas
            lämna Sverige bör inte lämnas åt sitt öde på detta sätt. Sverige
            bör ha en skyldighet att följa upp vad som sker i hemlandet. Detta
            ansvar kan utformas på olika sätt beroende på vilket land det
            handlar om och för att inte utsätta personen i fråga för ytterligare
            problem. Ett sätt är att ambassaden har kontakt med den utvisade
            både före och efter ankomsten och sedan återrapporterar till svenska
            myndigheter. I de fall återkomsten leder till förföljelse av myndigheter
            eller andra bör den utvisade snarast få hjälp att återvända till
            Sverige. Ett skadeståndsansvar för staten vid felaktiga avvisningar
            bör inrättas.
          </p>
          <head type="h2" xml:id="i-DoLMeb537GXbz7HV5n6n6R">
            6.5 Utbildning av polis som arbetar med flyktingar
          </head>
          <p xml:id="i-M2f9xEpVBCNFMa2mDqqHYT">
            Polisen hanterar i många situationer asylsökande, inte minst
            i samband med verkställighet och förvarstagande. Polisen får mycket
            kritik för detta arbete och synes inte fullgöra sina uppgifter
            på ett lämpligt sätt. Polisens hantering av asylsökande måste
            begränsas till ett minimum samtidigt som polisen behöver utbildning
            för att på ett bättre sätt kunna hantera asylsökande.
          </p>
          <head type="h1" xml:id="i-Vp2d6crcBYoCkdwBfUpzRf">
            7 Inför legala vägar att ta sig in i Sverige och i EU
          </head>
          <p xml:id="i-8BTJ3QGyqhR9HpNMDraX8S">
            I asyl- och invandringsfrågor blir lagstiftningen alltmer harmoniserad
            inom alla områden. Det går därför inte att tala om svensk flyktingpolitik
            utan att samtidigt tala om de övriga länderna. Vi vill öppna olika
            vägar för flyktingar att på legalt sätt ta sig in i EU. Det skulle
            slå undan benen för flyktingsmugglare, samtidigt som det skulle
            öppna EU för människor i behov av skydd. Ett sätt är att flyktingen
            skall kunna ansöka om ett tillfälligt visum hos någon EU-beskickning
            eller utlandsmyndighet i hemlandet och sedan med stöd av detta
            kunna resa in i någon EU-stat, för att sedan här ansöka om asyl.
          </p>
          <head type="h2" xml:id="i-CE9HQdLtc2a4kfNut8fmHk">
            7.1 Trafficking
          </head>
          <p xml:id="i-Ud6WJCMyxweFg1JY6VArBZ">
            Traffickingoffer är en särskilt utsatt grupp kvinnor som tas
            emot på olika sätt i olika EU-länder. Nyligen anpassade vi svensk
            lag till ett EU-direktiv om möjlighet att få tillfälliga uppehållstillstånd
            för vittnen i traffickingmål. Vi anser att direktivet inte går
            tillräckligt långt eftersom få torde våga vittna när de vet att
            de nästa dag kan skickas tillbaka till hemlandet igen.
          </p>
          <p xml:id="i-U2Y3fexbyUEsQALNpKVa9v">
            Det EU-land som gått längst är Italien som inte kräver vittnesmål
            för uppehållstillstånd utan ger uppehållstillstånd för social
            rehabilitering. Miljöpartiet anser att regeringen snarast skall
            utreda möjligheten att anamma den italienska modellen och återkomma
            till riksdagen med förslag.
          </p>
          <head type="h2" xml:id="i-GBUszfsSdpZUyocSHtX899">
            7.2 Möjlighet att ansöka om uppehållstillstånd i Sverige med
            mera
          </head>
          <head type="h3" xml:id="i-3gEuUE1Cheb4juDdcV5ogk">
            7.2.1 Anhöriga
          </head>
          <p xml:id="i-QaCe1TD5tXL1QDzp7nmZJB">
            Anhörigkommittén anförde i betänkandet Vår anhöriginvandring
            delbetänkande av Anhörigkommittén (SOU 2002:13) ett flertal förslag,
            som ännu inte är genomförda. I likhet med kommittén anser vi att
            det skall finnas rätt för sökande som varit gift eller sambo i
            minst sex månader att få sin sak prövad i Sverige, och inte som
            nu med krav på behandling från hemlandet/utlandet.
          </p>
          <p xml:id="i-9yye7uaveKzEe5eMUnv2F">
            I dagsläget uppställs ett krav på ansökan från hemlandet in absurdum
            och skapar gigantiska problem för den sökande, och man vägrar
            också att göra anknytningsutredning (som tar 30 till 60 minuter)
            om man inte sökt från hemlandet.
          </p>
          <p xml:id="i-A8tXZXtdE83q2GCwm5SYH6">
            Den undantagsregel som gäller att i vissa fall frångå kravet
            på ansökan från hemlandet gäller inte dem som tidigare ansökt
            om asyl här i landet. I många av dessa fall är möjligheten att
            återvända till hemlandet för att söka uppehållstillstånd än mer
            begränsad än för dem som undantaget gäller. Denna lucka i lagen
            bör snarast åtgärdas.
          </p>
          <p xml:id="i-FGRtreuvymMWGCUVHaLDq5">
            Miljöpartiet anser att de förslag som framfördes av Anhörigkommittén
            och som ännu inte är avklarade nu måste genomföras. Vi tar dock
            avstånd från kravet på försörjning för att beviljas uppehållstillstånd
            med mera. Vi anser dock att det skall finnas en möjlighet för
            anhöriga, till exempel äldre föräldrar, att komma till Sverige
            genom att en släkting som befinner sig i Sverige ges möjlighet
            att sponsra eller gå i god för personens försörjning.
          </p>
          <head type="h3" xml:id="i-FBmutsumuV5NX8sM4yiitN">
            7.2.2 Lös problemen för de gömda i Sverige
          </head>
          <p xml:id="i-HgUMwMjvhgncZQRd63n2j8">
            Den 1 april 2006 upphörde den tillfälliga lagstiftning som gav
            nästan 18 000 personer permanent uppehållstillstånd i Sverige.
            Över 10 000 personer fick avslag på sina ansökan, varav ett flertal
            var ensamstående vuxna. Det finns dock även ett flertal exempel
            på fall där barnfamiljer inte fick stanna. Därtill kommer de personer
            som av olika skäl inte kunde ansöka om uppehållstillstånd enligt
            den tillfälliga lagen, exempelvis därför att de inte hade ett
            utvisnings- eller avvisningsbeslut som var möjligt att överklaga.
          </p>
          <p xml:id="i-2qx2Eua643SXifyxREzV24">
            Många av dem arbetar redan i Sverige, vissa vitt andra svart.
            De betalar hyra, köper mat och kläder, använder allehanda tjänster
            i samhället precis som alla vi andra. Med andra ord bidrar också
            de till samhällsekonomin precis som vi andra. Att slänga ut 10
            000 personer skulle innebära en ren förlust i Sverige av arbetstillfällen,
            förlust av skatteintäkter och minskade vinster för näringslivet
            för att ta bara några exempel.
          </p>
          <p xml:id="i-XU94FZxE26sHLGygHPSH9r">
            Vi anser att det är både inhumant och ett slöseri med resurser
            att inte ge de papperslösa en möjlighet att fortsätta att bidra
            till vårt samhälle och vill därför att regeringen skyndsamt löser
            situationen. Det enklaste sättet vore att införa en regularisering,
            det vill säga tillfällig amnesti, för alla dem som inte fick ett
            avvisningsbeslut enligt den tidigare utlänningslagstiftningen
            men som ändå fortfarande befinner sig i landet som inte begått
            grova brott under vistelsen i Sverige och som på hjälpligt sätt
            kan visa sin identitet. En annan möjlighet är att lösa situationen
            i samband med den nya lagen om arbetskraftsinvandring. Exakt hur
            lösningen skall se ut överlåter vi åt regeringen att återkomma
            till riksdagen med närmare förslag om.
          </p>
          <head type="h2" xml:id="i-BM4Buc46oTTUF1jZS4Lx7w">
            7.3 En mer generös arbetskraftsinvandring
          </head>
          <p xml:id="i-DSEXXu82tDjDQBRfYznVS1">
            Miljöpartiet välkomnar ett nytt och öppnare regelverk om arbetskraftsinvandring
            för människor från tredje land. Miljöpartiets reservationer till
            den tidigare utredningen Arbetskraftsinvandring till Sverige förslag
            och konsekvenser (SOU 2006:87 ) finns i betänkandets bilaga. Det
            förslag (Ds 2007: 27) som nu är ute på remiss är dock fortfarande
            alltför restriktivt.
          </p>
          <head type="h3" xml:id="i-2tV2BkfJp3sFHLUQYonrgK">
            7.3.1 Den myndighetsbaserade arbetsmarknadsprövningen upphör
          </head>
          <p xml:id="i-VXcxTB9AUHXaMHEZMJjcU1">
            Miljöpartiet välkomnar att den myndighetsbaserade arbetsmarknadsprövningen
            upphör. Det är också väldigt positivt att det är arbetsgivarens
            bedömning som avgör när det finns behov av att rekrytera arbetskraft
            från tredje land. Vi menar att det knappast är troligt att arbetsgivare
            rekryterar arbetskraft från tredje land om det inte verkligen
            finns skäl till att göra detta, då en rekrytering från tredje
            land är betydligt kostsammare än en rekrytering i Sverige eller
            från övriga EU.
          </p>
          <p xml:id="i-TTCZCSPNDgykbwjhkpGMi">
            I Ds 2007:27 föreslås det att alla ärenden om uppehålls- och
            arbetstillstånd samlas under Migrationsverket. Vidare föreslås
            att uppgiften från arbetstagarorganisationerna att inhämta synpunkter
            avseende lön, försäkringsskydd och anställningsvillkor i övrigt
            flyttas till Migrationsverket. Miljöpartiet är tveksamt till att
            Migrationsverket verkligen klarar denna uppgift. Om Migrationsverket
            skall ha denna uppgift behöver myndigheten kraftigt ökade resurser
            och ny kompetens. I annat fall bör regeringen överväga att flytta
            bedömningen till en annan myndighet. Miljöpartiet vill understryka
            vikten av kontrollen av att lön och övriga sociala förmåner är
            rimliga i förhållande till vad som gäller i övrigt på arbetsmarknaden.
          </p>
          <p xml:id="i-JZfwnSHzXhxrvAhnG8kH8B">
            I Ds 2007:27 föreslås vidare att AMS skall svara för att tillsammans
            med arbetsgivar- och arbetstagarorganisationer upprätta en förteckning
            över yrken inom vilka det råder brist på arbetskraft, att ha som
            utgångspunkt för bedömningen av arbetssökarviseringar. Miljöpartiet
            anser att denna förteckning är mycket svår att göra då arbetsmarknaden
            har många högt specialiserade och icke-traditionella yrkeskategorier.
            Istället bör arbetssökarviseringen beviljas alla de från tredje
            land som uppfyller kriterierna för ett besöksvisum och som deklarerar
            en intention att vilja etablera sig i Sverige.
          </p>
          <head type="h3" xml:id="i-VWmXKK3HAbanzMeLGPAYm7">
            7.3.2 Uppehållstillstånd för arbete i Sverige för en utlänning
            som fått avslag på asylansökan
          </head>
          <p xml:id="i-VXDGVJkHaoAhyqrw6ujXeL">
            I Ds 2007:27 föreslås att en utlänning vars asylansökan avslagits
            genom ett lagakraftvunnet beslut undantagsvis skall kunna beviljas
            uppehållstillstånd i Sverige, utan att först behöva lämna landet.
            En sådan ansökan skall endast kunna bifallas om sökanden kan visa
            att hon eller han har en anställning sedan sex månader. Anställningen
            skall vara en tillsvidareanställning eller ha en varaktighet om
            minst ett år från ansökningstillfället. Det föreslås vidare att
            för att en ansökan skall kunna beviljas skall den lämnas in till
            Migrationsverket inom två veckor från det att beslutet om avslag
            på ansökan om asyl vunnit laga kraft.
          </p>
          <p xml:id="i-9rgiUjnLFrziSdD1D1J3zs">
            Miljöpartiet välkomnar en öppning för att asylsökanden som fått
            avslag på sin asylansökan skall kunna ansöka om arbets- och uppehållstillstånd
            med ett arbetskontrakt som grund i Sverige, utan att först behöva
            lämna landet. Vi ser däremot att reglerna i förslaget i praktiken
            inte kommer att omfatta många asylsökande. Därmed riskerar reglerna
            om sex månaders anställning i Sverige samt tvåveckorsregeln för
            när en ansökan om arbetstillstånd skall vara myndigheterna tillhanda,
            att kraftigt minska möjligheterna att söka arbets- och uppehållstillstånd
            i Sverige.
          </p>
          <p xml:id="i-GbNqnKifCWtTXTinPARCpe">
            Miljöpartiet håller inte med om att möjligheten att frångå huvudregeln
            om att en ansökan om uppehållstillstånd bör vara beviljad före
            inresa enbart skall vara reserverad för asylsökande som fått lagakraftvunnet
            beslut om avvisning eller utvisning.
          </p>
          <p xml:id="i-LYeXWTrFLKEvU4726GHVaD">
            Samtidigt som Sverige upplever en stor brist på arbetskraft avvisas
            kompetent arbetskraft till länder som de berörda personerna själva
            inte vill resa tillbaka till. Vissa har valt att gömma sig i Sverige
            och leva en skuggtillvaro, utan legala rättigheter och med svartarbete
            som enda möjliga sätt att försörja sig på. Miljöpartiet vill förbättra
            de mänskliga rättigheterna i Sverige samtidigt som man möjliggör
            för dessa människor att bli del av den svenska arbetsmarknaden.
          </p>
          <p xml:id="i-JMs8mgZGmWkZbyYKQRv2uA">
            I samband med att det nya regelverket om arbetskraftsinvandring
            kommer på plats bör alla som har ett erbjudande om ett vitt jobb
            i Sverige få stanna, oavsett tidigare situation. Det behövs en
            övergångsbestämmelse som innebär att arbetsgivare och arbetstagare
            som haft en anställningsrelation som inte varit laglig får en
            möjlighet att legalisera sin situation under en viss tid utan
            att detta medför ett straff från samhällets sida. Med ett vitt
            arbetskontrakt, på minst ett år, som grund skall inte bara asylsökande,
            utan även de som saknat laglig grund att vistas i Sverige kunna
            legalisera sin situation.
          </p>
          <p xml:id="i-97s3b4zpeLvtyuy9D6oBeG">
            Innan det nya regelverket börjar gälla anser Miljöpartiet att
            en satsning på yrkesutbildning och kompetensutbildning för asylsökande
            skall göras. Syftet skall vara att de asylsökande aktivt, i samband
            med studier i svenska språket, står bättre rustade att söka jobb
            på den svenska arbetsmarknaden.
          </p>
          <head type="h1" xml:id="i-RceJCRpdttXseatbXZ74vW">
            8 En sammanhållen kommunal introduktionsverksamhet
          </head>
          <head type="h2" xml:id="i-6gZNWedT6MR3ghuzuV7kLt">
            8.1 Eget boende eller anläggningsboende
          </head>
          <p xml:id="i-5xdMSVWG7WXbAqremFv64m">
            Frågan om asylsökande skall bo i eget boende eller anläggningsboende
            har diskuterats under året. Miljöpartiet anser att grunden för
            val av bostadsort i första hand skall vara den asylsökandes eget
            val av bostadsort. Erfarenheten visar dock att detta egna val
            i vissa fall har lett till att väldigt många sökt sig till ett
            fåtal kommuner i landet där trycket på den kommunala servicen
            blivit extra hårt. Det har lett till ökad segregation, brist på
            bostäder, hårt tryck på skolor och annan samhällsservice.
          </p>
          <p xml:id="i-E5UmAURvvdyRPNQfPSwbzt">
            Samtidigt har vi många kommuner i landet som brottas med helt
            andra problem i form av befolkningsminskning och därmed sammanhängande
            bostadsöverskott och minskande service av olika slag. Många av
            dessa tar gärna emot ett ökat antal flyktingar.
          </p>
          <p xml:id="i-Tk1GP4QXZ8cU8K1wZt5fC3">
            Miljöpartiet tror inte att det fungerar att tvinga alla kommuner
            att ta emot flyktingar. För att flyktingmottagandet skall kunna
            ske på ett godtagbart sätt behövs det en fungerande svenskundervisning,
            tillräckligt med bostäder, skolor och annan samhällsservice, en
            fungerande tolkservice, en fungerande och inte alltför avlägsen
            arbetsmarknad etc. Vi motsätter oss därför de förslag som förts
            fram av några partier som utgår från att tvinga alla kommuner
            att ta emot flyktingar. Att skicka flyktingar till kommuner utan
            rimliga möjligheter att ge ett bra mottagande i form av tolkar,
            utbildning etc. kan istället försvåra integrationen i samhället.
          </p>
          <p xml:id="i-QEEqu9Tku2K54dzCwkKCSF">
            Vi menar att man måste tackla problemet på andra sätt. Detta
            kan göras i flera steg varav morötter att välja andra kommuner
            än de som redan tar emot många är det viktigaste inslaget. Det
            kan också innebära att man vänder på diskussionen och säger att
            ingen kommun får säga nej till att ta emot flyktingar i sin kommun
            och/eller att vissa kommuner som i dag tar emot en mycket stor
            andel flyktingar i förhållande till sin befolkning får möjlighet
            att temporärt säga nej till ökat flyktingmottagande.
          </p>
          <p xml:id="i-4WZRjsJ8uGC53MMTuudK3s">
            Väl anländ till en kommun finns det tusen praktiska saker att
            hantera. Allt från bostad och daglig sysselsättning (arbete, studier
            eller dylikt), till att lära sig hur samhället fungerar, hur kontakter
            sker med offentliga och privata institutioner eller hur ytterst
            praktiska saker skall hanteras såsom sopsortering eller betalning
            av tv-avgift.
          </p>
          <p xml:id="i-8m1DPJWnsRiULokHcwfPAn">
            Vi anser att de svenska kommunerna skall ha ett ansvar att bedriva
            en sammanhållen verksamhet för introduktion av nyanlända flyktingar
            i kommunen. Denna verksamhet kan även omfatta andra nyanlända
            invandrade som behöver råd och stöd i kommunen.
          </p>
          <p xml:id="i-NAtK9e1J1Nh7mABnRdeNrV">
            Den kommunala introduktionsverksamheten skall kartlägga den enskilda
            individens förutsättningar och stimulera till såväl enskilt ansvarstagande
            och självförsörjning, som att stärka den enskildes möjligheter
            att tillvarata sina rättigheter i det svenska samhället. Den nyanlända
            invandrade skall erbjudas kompetensutvecklings- och utbildningsprogram
            som motsvarar hans eller hennes förutsättningar. En konkurrens
            mellan privata och kommunala alternativ skall uppmuntras.
          </p>
          <head type="h2" xml:id="i-78BCFU2QXGSTcqBVmfNgnP">
            8.2 Rätt till skola samt hälso- och sjukvård för gömda flyktingar
          </head>
          <p xml:id="i-NVrNbVLHSieias82Pa7BkT">
            Flyktingar har fram till dess besked kommit om att de avvisas
            eller utvisas rätt till betald skolgång samt hälso- och sjukvård.
            För barn finns det därefter en rätt till hälso- och sjukvård fullt
            ut men för vuxna endast för en akut hälso- och sjukvård. Vi anser
            inte detta vara förenligt med humanitetens krav utan anser att
            alla gömda flyktingar skall ha rätt till hälso- och sjukvård.
            Vi anser att denna rätt kan införas från och med den 1 januari
            2008 till en beräknad kostnad av 5 miljoner kronor. Därefter uppgår
            kostnaden till 5 miljoner kronor per år om ingen lösning för de
            gömda kommer till stånd.
          </p>
          <p xml:id="i-igGNo6skeftQgAMVyBL3P">
            I dag har gömda flyktingbarn möjlighet att gå i skolan, i sin
            vistelsekommun. Däremot finns det inget förbud för polisen att
            söka de gömda barnen i skolan vilket innebär att möjligheten till
            skolgång i praktiken är mycket liten. I Sverige har vi skolplikt
            för alla barn. Miljöpartiet anser att det är av yttersta vikt
            att även de gömda barnen utan att behöva känna rädsla skall omfattas
            av denna skolplikt som stadgas i barnkonventionen artikel 28:1(a).
          </p>
          <head type="h2" xml:id="i-3NVVx1xbqadxm1zBgPgcrp">
            8.3 Vikten av kompetenta tolkar
          </head>
          <p xml:id="i-LEhMayeeoxBhvhdNVWH48b">
            Bristen på auktoriserade tolkar är stor i landet. I synnerhet
            gäller detta utanför storstäderna. I kommuner med stort flyktingmottagande
            har tidigare många upprättat kommunala tolkförmedlingar och anlitat
            tolkar, auktoriserade då så finns, för att kunna täcka de lokala
            och regionala behoven. Även mindre, privata lokala tolkförmedlingar
            finns på många ställen. Några kommunala och mindre, privata tolkförmedlingar
            finns fortfarande kvar men de får det allt svårare att erbjuda
            en fullgod service i takt med att myndigheter i allt större utsträckning
            gör stora upphandlingar där de kommunala förmedlingarna inte kan
            delta och de mindre privata inte har en chans. I tidningar har
            vi kunnat läsa att Migrationsverket använder sig av icke auktoriserade
            tolkar och att vissa auktoriserade tolkar till och med bojkottar
            de stora bolagen som de anser är oseriösa. Det är inte heller
            så att de stora bolagen alltid kan tillhandahålla auktoriserade
            tolkar. Bristen är alltför stor.
          </p>
          <p xml:id="i-7viB1rtNZk9q5kc7piE25o">
            Resultatet är att såväl kvalitet som service och lokalkännedom
            går förlorad. Tolkar reser kors och tvärs över landet och kostnaderna
            för myndigheterna torde i slutänden inte bli lägre då reseersättningar,
            övernattningar och eventuella traktamenten skall betalas.
          </p>
          <p xml:id="i-Tv8eK3tN4fVFTcJjnNeewk">
            Att rekrytera bra tolkar är inte en lätt uppgift i de språk där
            kundunderlaget inte är tillräckligt för att tolken skall klara
            av att försörja sig. Tolkarna är sällan anställda utan uppdragstagare
            med en förhållandevis låg ersättning, vilket innebär att deras
            ekonomiska situation varierar från månad till månad. De har ingen
            lön under den eventuella semestern (om de har råd med en sådan)
            och vanligtvis inga andra arbetsrättsliga förmåner. Yrket är med
            andra ord inte särskilt attraktivt och många prövar på under en
            period men väljer snart att gå vidare i livet inom andra mer välbetalda
            arbeten.
          </p>
          <p xml:id="i-APthyHFUA5gtxjhfdmpjtb">
            Kostnaden för det mycket omfattande auktorisationsprovet är en
            anledning till att många väljer att inte auktorisera sig. Den
            ligger på 1500 kronor per gång vare sig man klarar provet eller
            ej. En stor andel klarar inte provet förrän efter flera tillfällen
            eller ger upp. Ungefär likadant ser det ut för översättarna.
          </p>
          <p xml:id="i-MLh769zxmzTH7DzEchXAP2">
            För att säkerställa en rättssäker asylprocess är det av yttersta
            vikt att vi kan erbjuda kompetenta tolkar i hela landet. Regeringen
            bör därför ta initiativ till att förbättra möjligheterna att både
            utbilda sig till tolk och att kunna försörja sig på yrket i syfte
            att minska den stora omsättningen på kompetenta tolkar. Avgiften
            för auktorisationsprovet bör ses över.
          </p>
          <head type="h2" xml:id="i-JDTksWoa1pFb1scseKXvtH">
            8.4 Öka dagersättningen till asylsökande
          </head>
          <p xml:id="i-6aCw1ucz6kMzXoamo6dnus">
            Idag förväntas en asylsökande som väljer att lämna en flyktingförläggning
            leva på 61 kronor per dag, vilket blir 1 830 kronor per månad.
            Detta skall räcka till mat, boende och kläder med mera. Om den
            asylsökande bor kvar på förläggningen, får han eller hon 71 kr
            per dag.
          </p>
          <p xml:id="i-LTSqD1V7X3w6on4TPosfMJ">
            Det går inte att solidariskt eller rättvisemässigt försvara varför
            en asylsökande skall klara sig på så låga ersättningsnivåer. Något
            som får som konsekvens att människor tvingas att leva trångbott
            och under dåliga förhållanden. Regeringen behöver här se över
            dagersättningsnivåerna för att hamna på en mer human nivå.
          </p>
          <head type="h1" xml:id="i-BcU6kvtEDLQr5rC39z8hJu">
            9 Migrationsforskning värd namnet
          </head>
          <p xml:id="i-XoomP55tkJgF1gAibHoDMy">
            Sverige bedriver i dag ytterst lite migrationsforskning även
            om vi är ett land som tar hand om relativt sett många tidigare
            asylsökande. Forskningen om migrationen som fenomen, som utvecklar
            Sverige socialt, ekonomiskt och kulturellt, måste expandera. Detta
            är inte minst viktigt för att få en god praxis att falla tillbaka
            på för de myndigheter som utför asylprövningen.
          </p>
          <head type="h1" xml:id="i-2p4AkKDZqqqGqy2tUQHifm">
            10 EU:s migrationspolitik
          </head>
          <head type="h2" xml:id="i-KSC39btqPEbU52zNtwtvYt">
            10.1 Transportörsansvaret
          </head>
          <p xml:id="i-NUkRVkgk9fMKCQG7SBrpUt">
            Vi motsätter oss en harmonisering av EU:s asylpolitik eftersom
            det kan leda till att medlemsländer med generösa migrationsregler
            måste försämra dessa genom att stänga sina gränser för migration.
            Schengenavtalet innebär i stora delar en försämring av asylpolitiken
            för EU genom att det ställer orimliga krav på den asylsökande
            som måste kunna uppvisa visum från ett land de kan befinna sig
            i flykt från på till exempel politiska grunder. Det är dessutom
            en orimlig konsekvens att transportbolag som flyg- och färjebolag
            skall agera migrationshandläggare vid påstigning. Detta krav leder
            till att personer utan myndighetsstatus och landkunskap tvingas
            stänga dörren till flyktingar som kan ha flyktingstatus. Miljöpartiet
            vill därför avskaffa transportörsansvaret.
          </p>
          <head type="h2" xml:id="i-W9p4rdyZQAFF87PMBeXPDj">
            10.2 Pröva Dublinärenden
          </head>
          <p xml:id="i-Hqst2wtsV1KhT6FdsMtzVX">
            Dublinkonventionen innebär att Sverige blint litar på många andra
            länders asylprocesser. Konventionen ger varje land rätt och möjlighet
            att själva pröva en asylsökande som kommit till ens land.
          </p>
          <p xml:id="i-N8XZVcGuBSyV9PzZwXevtF">
            Oavsett hur mycket vi harmoniserar flyktingmottagningen för att
            förhindra sekundära förflyttningar kommer dessa ändå att ske.
            Den som ger sig av har för det mesta ett slutmål och kommer att
            försöka ta sig dit. Det kan vara till ett land där de behärskar
            språket, där det finns många landsmän eller släktingar eller där
            det finns många med samma religion. Det är därför individens slutmål
            som bör räknas som land där asyl­prövningen skall göras. I detta
            hänseende förlänger Dublinreglerna processen i onödan.
          </p>
          <p xml:id="i-76piYGJ4ycgKCmfJkJeCW1">
            Sverige bör därför åter pröva Dublinärenden i samma ordning som
            man prövar andra asylsökande. Regeringen bör därför få i uppdrag
            att närmare utreda konsekvenserna av ett sådant förfarande och
            hur detta skall kunna ske.
          </p>
          <head type="h2" xml:id="i-T5wBBN7rSBkxykfYpHTtV9">
            10.3 Avträd Schengenavtalet
          </head>
          <p xml:id="i-WksKQGdAQYm61TyJHWWtGE">
            Schengenavtalet så som det ser ut innebär att EU stänger sig
            för flyktingar. Ett svenskt frånträdande från avtalet, med den
            motiveringen, skulle kunna fungera som en väckarklocka gentemot
            övriga EU-länder. Avtalet bör ersättas med ett avtal för fri rörlighet
            i hela Europa. Ett frånträdande från avtalet skulle kunna få olika
            konsekvenser för Sveriges utrikespolitik, vårt förhållande till
            EU och inte minst till våra nordiska grannländer. Det måste därför
            av regeringen närmare utredas i vilken omfattning detta är möjligt,
            hur det kan ske och vilka konsekvenser det får.
          </p>
        </div>
        <div type="motSignatures">
          <list>
            <item xml:id="i-ku9X3CJtpd2f3c6TuSpRJ">
              Bodil Ceballos (mp)
            </item>
            <item xml:id="i-FnLcDW3kxdnaVSVRnugvTJ">
              Gunvor G Ericson (mp)
            </item>
            <item xml:id="i-PviBCt3UHhXb4WH1mhQTff">
              Mehmet Kaplan (mp)
            </item>
            <item xml:id="i-GF5VR7LC8DtjqEmhSk6vh">
              Thomas Nihlén (mp)
            </item>
            <item xml:id="i-UbP3nKMB5YjGAwqdwnbg3b">
              Mats Pertoft (mp)
            </item>
            <item xml:id="i-FbrdtCogAGsvXqyJWHfJLk">
              Esabelle Reshdouni (mp)
            </item>
          </list>
        </div>
      </div>
    </body>
  </text>
</TEI>
